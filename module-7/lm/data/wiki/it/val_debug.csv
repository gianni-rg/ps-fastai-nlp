"Prochiralità

La prochiralità in chimica è la proprietà geometrica di una molecola achirale di diventare chirale in un singolo passaggio. 

Una molecola achirale è definita prochirale se essa può essere trasformata in una molecola chirale cambiano un atomo o un gruppo di atomi. Ad esempio, se sostituendo prima uno poi l'altro idrogeno di un gruppo metilenico di una molecola con deuterio si ottengono due nuove molecole che sono l'una l'mmagine speculare dell'altra, la molecola è prochirale. Gli atomi o gruppi di atomi che, se sostituiti con un altro atomoo gruppo achirale, portano alla formazione di enantiomeri vengono detti enantiotopici. Se la sostituzione porta alla formazione di diastereoisomeri gli Gli atomi o gruppi di atomi sono diastereotopici, ma la molecola non è prochirale. Atomi o gruppi che sostituiti portano alla formazione di stereoisomeri sono detti eterotopici, mentre se la sostituzione non porta alla formazione di stereoisomeri, la molecola non è prochirale ed i gruppi sono detti omotopici.

Il termine prochirale si applica anche a molecole achirali che contengono un sistema trigonale, come un chetone o un alchene, che possono essere trasformate in molecole chirali tramite addizione di un atomo o un gruppo di atomi achirale . Le facce di questo gruppo trigonale sono dette prochirali e sono eterotopiche. Se l'addizione porta alla formazione di due diastereoisomeri, le facce sono diastereotopiche.


Conseguenze.
Due atomi eterotopici di una molecola prochirale in un ambiente achirale sono indistinguibili ed hanno la stessa reattività.

"
"Primo ministro del Canada

Il primo ministro del Canada è il capo del governo canadese.

Origine della sede.
In Canada, il primo ministro è solitamente il leader del partito avente la maggioranza, anche relativa, nella Camera dei Comuni. In base al protocollo canadese, tutti i primi ministri ottengono a vita l'onorificenza di ""Right Honourable"" (onorevolissimo).

Qualifiche e selezione.
Il primo ministro riceve l'incarico di formare il governo dal governatore generale, come rappresentante della monarchia del Regno Unito in Canada. Il primo ministro deve essere un cittadino canadese di almeno 18 anni di età, membro della Camera dei Comuni o (più raramente) del Senato del Canada. La residenza ufficiale del primo ministro si trova al numero 24 di Sussex Drive, ad Ottawa.

L'incarico di primo ministro in Canada non ha una durata fissa: tuttavia, egli è obbligato a dimettersi qualora il suo partito dovesse perdere la maggioranza, anche relativa, alla Camera dei Comuni. In aggiunta, se un primo ministro viene sconfitto in una mozione di sfiducia, egli può dimettersi o, più probabilmente, può chiedere al governatore generale di sciogliere la Camera dei Comuni e proclamare una nuova elezione. Le elezioni cosiddette ""federali"" in Canada sono chiamate al più a cinque anni di distanza; tuttavia, il primo ministro ha la facoltà di chiedere virtualmente in qualsiasi istante lo scioglimento della Camera dei Comuni al governatore generale. Non vi è traccia sin dal 1926 di richieste di scioglimento del parlamento rifiutate dal governatore generale.

Sebbene egli sia in pratica il membro dotato di maggiori poteri del governo canadese, è erroneo definire il primo ministro come ""capo di Stato"" del Canada, in quanto il capo di Stato ufficiale è il monarca del Regno Unito, attualmente Elisabetta II, rappresentato nel paese nordamericano dal governatore generale.

Il primo ministro canadese controlla in pratica le nomine di tutti i membri del suo governo; può inoltre nominare rimpiazzi nei seggi vacanti della Corte suprema, del Senato canadese, nonché gli ambasciatori canadesi nel mondo, i dieci vice-governatori delle province canadesi, i tre commissari dei territori canadesi, e può anche nominare il nuovo governatore generale.

"
"Cantone di Ambrières-les-Vallées

Il Cantone di Ambrières-les-Vallées era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Escatologia islamica

L'escatologia islamica riguarda quegli aspetti (dogmatici e no) che nel sistema dei valori e delle credenze musulmane si preoccupano di indicare quale sia il destino del genere umano dopo la morte e la risurrezione voluta da Allah nel Giorno del Giudizio.

L'assetto escatologico è, tutto sommato, abbastanza semplice e, nei suoi aspetti dogmatici tratta in successione il tormento della tomba, la Bilancia, il Ponte e il Bacino.

<br>
<br>
Sinossi sull'escatologia islamica.
L'Islam fornisce ai suoi fedeli delle linee guida molto chiare riguardo alla fine dei tempi. Vengono menzionati vari segni maggiori e minori (fino a 100), elencati nella Sunna e nel Corano come annunci del prossimo Giorno del Giudizio. Questi segni possono essere divisi in due parti, segni minori e maggiori. 

Segni principali.
I segni principali comprendono: 

L'escatologia dell'Islam si occupa della ""Qiyāma"" (la fine del mondo); il Giudizio Finale (giudizio finale di tutta l'umanità). L'escatologia si riferisce a uno dei sei fondamenti della fede (""ʿAqīda"") dell'Islam. Come altre religioni abramitiche, l'Islam predica la risurrezione dei morti in modo corporeo, il compimento del piano divino per la creazione, e l'immortalità dell'anima umana; i giusti saranno ricompensati con i piaceri della ""Janna"" (paradiso), mentre gli iniqui saranno puniti nella ""Jahannam"" (l'inferno islamico).

Una parte significativa del Corano si occupa di queste credenze, come pure molti ""ḥadīth"" (tradizioni giuridiche che costituiscono la Sunna). La letteratura apocalittica islamica parla di ""fitna"" (prova) e ""malāhim"".

Islam sunnita.
Nel Sunnismo, seguito dalla maggior parte dei musulmani, i segni ruotano attorno alla purificazione della Terra, che dovrà essere mondata dai non-credenti, sia grazie alla conversione di massa dei non credenti oppure in molti casi dalla morte. La comparsa del Mahdi come restauratore della purezza del primo e autentico Islam, la discesa dai cieli del profeta Gesù avverrà nello stesso tempo. Si elencano sia segni maggiori sia minori della fine dei tempi.

Questi eventi che dovrebbero accadere sulla Terra sono i passi finali del Giorno del Giudizio:

A differenza della Shīʿa, i Sunniti non danno molto ascolto alla versione che annuncia la venuta del Mahdī al-muntaẓar, dal momento che per loro si tratta semplicemente di un altro Califfo, un essere umano che nasce in un determinato momento storico, trascorre una vita veramente lunga e alla fine viene martirizzato. Viene annunciato negli insegnamenti della Sunna, ma è descritto come un essere umano normale dalla vita esemplare.

Islam sciita.
Le credenze della fine dei tempi nel pensiero Islamico dello Sciismo si basano su alcuni passi del Corano, su istruzioni ricevute dal Profeta Maometto e dalla sua ""Ahl al-Bayt"". Esistono alcune varianti di una teoria nell'escatologia sciita, ma tutte queste ruotano intorno alla figura messianica dell'Imām/Mahdī noto anche come ""Imām-e Zamān"" che significa """"Guida del Tempo"""", che viene considerato dagli sciiti come il 12º successore designato del Profeta Maometto. La teoria della fine dei tempi sciita sostiene anche che la seconda venuta di ʿĪsā (cioè il profeta Gesù) coincide temporalmente con il ritorno del Mahdī. Gli sciiti credono che Gesù e il Mahdī collaboreranno per portare la pace e la giustizia sulla Terra tra tutte le persone di fede. Questo è il tema generale accettato tra i teologi della Shīʿa.

Nel pensiero islamico della Shīʿa, si verificherà una realtà terrena che si prevede prima della fine della vita umana sulla Terra. Gli eventi previsti per i momenti finali dell'umanità coinvolgono principalmente il Dajjāl e la sua abilità di sedurre l'umanità a seguire una nuova religione mondiale, che non sarà d'inspirazione divina. L'idea del Mahdī che giunge sulla Terra per aiutare l'umanità contro il """"Grande Inganno"""" viene anche tratteggiata nelle tradizioni dei Sunniti, ma è più specificamente sottolineata come Muhammad al-Mahdi nelle fonti sciite. Esistono molte profezie diverse riguardanti la ""fine dei giorni"", ma soltanto alcune sono accettate e ripetute da diverse fonti. La maggioranza degli accademici della Shīʿa sono d'accordo sui seguenti dettagli attorno agli eventi che si verificheranno nei giorni della fine: 




"
"Cantone di Bais

Il Cantone di Bais era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Couptrain

Il Cantone di Couptrain era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Mattafix

I Mattafix erano un duo hip hop britannico formato da Marlon Roudette e Preetesh Hirji, divenuto famoso per i singoli ""Big City Life"" e ""Living Darfur"". Lo stile del duo andava dal reggae al blues, all'r&b, al jazz fino al pop con sonorità trip hop.

Carriera.
Hanno esordito nel 2005 con il singolo ""11.30 (Dirtiest Trick in Town)"", ma il singolo non entra neppure in classifica. È solo con il secondo singolo ""Big City Life"" che raggiungono la vetta delle classifiche in Inghilterra, Germania, Polonia, Austria, Italia, Svizzera e Nuova Zelanda. Il terzo singolo ""Passer By"" precede di una settimana l'uscita del loro album discografico di debutto, ""Signs of s Struggle"", che ottiene un discreto successo in tutta Europa. Per promuovere l'album, i Mattafix si uniscono al tour di Joss Stone, girando tutto il Regno Unito. Nell'agosto 2006 i Mattafix concludono la promozione del loro album presentando il loro quarto estratto ""Cool Down the Pace"".

Nell'agosto 2007 viene annunciata l'uscita del loro successivo album, ""Rhythm & Hymns"", uscito poi il 12 novembre 2007. Il primo singolo ""Living Darfur"", accompagnato da un video girato in Ciad, ha esordito durante il ""GlobalDayDarfur"" ed è uscito nei negozi online il 22 ottobre 2007. Successivamente escono altri due singoli.

Il 19 agosto 2011 esce un singolo di Marlon Roudette, che sceglie di continuare la carriera da solista, intitolato ""New Age"" che anticipa l'album ""Matter Fixed"", uscito il 2 settembre.

L'impegno sociale.
I Mattafix hanno sin dai loro inizi manifestato un forte impegno sociale, in particolare a sostegno dei diritti umani in Darfur e in favore della cessazione delle ostilità. Sul sito ufficiale della band è possibile aderire alla campagna, sia facendo delle donazioni, sia inviando una lettera aperta alle Nazioni Unite.


"
"Cantone di Ernée

Il Cantone di Ernée è una divisione amministrativa dell'Arrondissement di Mayenne dell'Arrondissement di Laval.

A seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, è passato da 6 a 15 comuni.

Composizione.
I 6 comuni facenti parte prima della riforma del 2014 erano:

Dal 2015 i comuni appartenenti al cantone sono i seguenti 15:

"
"Cantone di Gorron

Il Cantone di Gorron è una divisione amministrativa dell'Arrondissement di Mayenne.

A seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, è passato da 11 a 27 comuni.

Composizione.
Gli 11 comuni facenti parte prima della riforma del 2014 erano:

Dal 2015 i comuni appartenenti al cantone sono i seguenti 27:

"
"Cantone di Le Horps

Il Cantone di Le Horps era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Landivy

Il Cantone di Landivy era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Lassay-les-Châteaux

Il Cantone di Lassay-les-Châteaux è una divisione amministrativa dell'Arrondissement di Mayenne.

A seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, è passato da 6 a 24 comuni.

Composizione.
I 6 comuni facenti parte prima della riforma del 2014 erano:

Dal 2015 i comuni appartenenti al cantone sono i seguenti 24:

"
"Dogon

I Dogon sono una popolazione africana del Mali. 
Questa popolazione, di circa 240.000 individui, occupa la regione della falesia di Bandiagara a sud del fiume Niger, e alcuni gruppi sono stanziati nei territori attigui al Burkina Faso. 
Sono prevalentemente coltivatori di miglio, caffè e tabacco e hanno una particolare abilità come fabbri e scultori.

La lingua dogon presenta caratteristiche particolari, con molte varianti e molti dialetti. Ogni membro di questa popolazione ha quattro nomi: un nome proibito e segreto, un altro che è ""corrente"", uno che si riferisce alla madre e uno è il nome della classe di età. Per evitare problemi con le altre parole di uso comune, questi nomi sono presi dai dialetti di altre tribù Dogon. Ogni nome ha un significato linguistico.

Storia.
I Dogon si sono spostati dalla regione Mandé, a sud est del Mali, durante il XIV secolo e si sono fermati nella regione di Bandiagara, allora abitata dai Tellem. La loro storia si collega a questo punto con quella dei vicini Bozo, con cui intrattengono molti rapporti di scambio e reciprocità.

Arte.
I Dogon hanno realizzato statue solenni raffiguranti gli antenati, talvolta rappresentate con le braccia alzate (come segno d'invocazione della pioggia). Tra le statue più caratteristiche vi sono quelle gemelle e a due teste, riferite al mito dei gemelli divini, oppure quelle raffiguranti guerrieri a cavallo o donne con un bambino al braccio. Molto diffuse e variegate sono le maschere, tra le quali spicca quella monumentale che rappresenta il serpente ""iminama"", che raggiunge anche i dieci metri di altezza. Caratteristiche anche le ""porte da granaio"", arricchite da rilievi collegati alla cosmogonia.

Religione.
Tradizionalmente, praticano una religione animistica, e nonostante i contatti con l'Islam nero e con altre religioni monoteistiche, essi mantengono un legame molto forte con le loro tradizioni religiose.

La religione dei Dogon presenta un unico Dio creatore, Amma, che ha generato i suoi figli con la Terra, sua sposa: Yurugu e che moltiplicò il genere umano tramite il sacrificio di Lebe
Il ""Nommo"" è un essere quadruplo, in quanto formato da due gemelli, ciascuno sia maschio che femmina; è il maestro della parola e la insegna ai primi otto esseri umani Dogon: i primi quattro, maschi e le ultime quattro, femmine, ma in possesso anche dell'anima del sesso opposto, cioè ermafroditi. Nati dalla prima coppia umana plasmata nell'argilla da Amma, genereranno ciascuno una famiglia di antenati Dogon prima di rientrare nella Terra e diventare essi stessi Nommo. <br>
Un altro essere mitologico e di cui si raccontanto le gesta è Moyna.

Cerimonie.
La loro antica religione animista si esprime in cerimonie e danze rituali, in cui le maschere sono l'elemento più importante.

Una volta ogni sessant'anni viene celebrato il ""Sigui"", cerimonia itinerante di villaggio in villaggio, che rappresenta la perdita dell'immortalità da parte dell'uomo, attraverso la rievocazione della morte del primo antenato ""Dyongu Seru"", rappresentato dalla ""iminana"" una grande maschera che viene intagliata a forma di serpente ed è alta circa 10 metri. Questa straordinaria maschera viene poi conservata in una grotta segreta.

Il villaggio è costruito seguendo le forme umane: la testa è costituita dal ""toguna"", la casa della parola, una bassa tettoia dove l""'hogon"" e gli anziani si ritrovano per discutere le questioni importanti del villaggio; il tronco e gli arti sono occupati dalle case di fango con i relativi granai dal caratteristico tetto di paglia di forma conica.

I Dogon e l'astronomia.
Griaule e Dieterlen, che per oltre un ventennio, tra il 1931 e il 1956, hanno vissuto tra i Dogon, hanno riferito che essi sembravano possedere conoscenze astronomiche molto avanzate, sull'origine delle quali si sono sviluppate numerose controversie. In particolare nel 1933 Griaule trascorse un lungo periodo in compagnia dello sciamano dogon Ogotemmêli, che si può considerare la fonte primaria delle notizie relative alla cosmogonia dei Dogon. Stando a quanto riportato da Griaule, da oltre 400 anni questo popolo sarebbe stato al corrente del fatto che la stella Sirio (""sigi tolo"" o ""stella del Sighi o ""Sigui""""), ha una stella compagna (""pō tolo"" o la ""stella del fonio""), che orbita attorno ad essa, effettivamente scoperta nel 1844 e nota come Sirio B. I Dogon sosterrebbero, inoltre, l'esistenza di una terza stella compagna (""ęmmę ya tolo"" o ""stella del sorgo""). Sempre gli stessi autori riferirono di avere riscontrato conoscenze relative agli anelli di Saturno e alle lune di Giove.

Nel 1976 Temple, nel suo libro ""The Sirius Mystery"", riprendendo le osservazioni di Griaule e Dieterlen, si spinse a sostenere che la cosmologia dogon fosse il frutto di un remoto contatto con una civiltà extraterrestre, i Nommo, esseri anfibi intelligenti provenienti da un pianeta di Sirio C.

Successivamente sono stati sollevati numerosi dubbi sulla validità dei lavori di Griaule e Dieterlein.

Nel 1991, l'antropologo olandese Walter van Beek, dopo un lungo periodo di ricerche tra i Dogon, concludeva che essi non sembravano possedere conoscenze astronomiche particolarmente approfondite né il sistema di Sirio assumeva per la popolazione una particolare importanza: 
Tali verifiche hanno fatto sorgere dubbi sul valore dell'opera di Griaule, che da taluni viene oggi considerata una colossale mistificazione; altri, più benevolmente, ritengono che Griaule possa avere inconsapevolmente influenzato i suoi interlocutori o che, più semplicemente, possa avere avuto accesso a conoscenze che nel frattempo siano andate perdute.

Al di là delle controversie sulla buonafede di Griaule, resta il dato che la fonte delle eventuali conoscenze dei Dogon su Sirio, piuttosto che in una misteriosa entità extraterrestre possa essere ricercata nei frequenti contatti avuti dalla popolazione con esploratori, viaggiatori, missionari e soldati occidentali.
In particolare la spiegazione ""più probabile è che i Dogon avessero attinto le informazioni da un gruppo di astronomi che nel 1893 si era recato in Mali per assistere ad un'eclissi di sole"".

DOGON-Germaine Dieterlen,Christiane Falgayrettes-Leveau- catalogo

Bibliografia.
ESPOSIZIONE , Parigi museo Dapper 26 ottobre 1994-13 marzo 1995


"
"Cantone di Mayenne-Est

Il Cantone di Mayenne-Est era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva parte della città di Mayenne e i comuni di:

"
"3D Realms

3D Realms (nome legale: Apogee Software, Ltd.) è una casa di sviluppo e di produzione di videogiochi fondata nel 1987 e con sede a Garland (Texas).

È divenuta famosa per aver reso popolare il sistema di distribuzione shareware e per aver creato la serie ""Duke Nukem"", oltre che avere pubblicato giochi come ""Commander Keen"" e ""Wolfenstein 3D"".
Il nome 3D Realms è stato inizialmente creato nel 1994 come etichetta riguardante i soli titoli a 3 dimensioni; in seguito, quando la grafica 3D divenne lo standard dell'industria, Apogee decise di abbandonare la grafica a due dimensioni, cambiando definitivamente nome nel tardo 1996.

Storia.
Apogee iniziò il suo ciclo il 26 novembre 1987, quando Scott Miller pubblicò il gioco ""Kingdom of Kroz"". Sviluppato in Turbo Pascal, il gioco utilizzava esclusivamente il set di caratteri ASCII esteso degli IBM PC: nonostante il modesto livello tecnico fu un buon successo, che spinse Miller a fondare in modo definitivo (aveva già in passato utilizzato il nome Apogee) la compagnia.

Nel 1991 George Broussard, amico di lungo corso di Miller, si unì alla compagnia come co-proprietario, diventando project leader e portando con sé diversi giochi che erano stati messi in commercio in precedenza sotto il nome Micro F/X. Miller e Broussard sono stati i proprietari della compagnia, fino alla sua chiusura.

Il modello Apogee.
Apogee ha creato un peculiare sistema di distribuzione dei loro prodotti, bastato sulla filosofia shareware. Inizialmente, i giochi erano distribuiti integralmente, e stava all'onestà dell'utilizzatore pagare il prodotto nel caso lo avesse gradito. Questo sistema era stato però rapidamente accantonato, dati gli scarsi introiti che produceva. Così, a partire da ""Kingdom of Kroz"", tutti i giochi furono suddivisi in tre o più episodi; il primo di questi era completamente gratuito, ottenibile grazie alle BBS o alle riviste con dischi allegati, mentre altri erano disponibili a pagamento, e ricevibili per posta insieme al manuale di gioco. Inizialmente era possibile acquistare gli episodi singolarmente, con sconti per l'acquisto di più episodi in contemporanea; in seguito invece occorreva acquistare la versione completa, detta ""registrata"", che li comprendeva tutti. Registrandosi era inoltre possibile ricevere anche supporto telefonico, codici cheat compresi. Dopo il grande successo commerciale di Apogee, questo modello divenne molto popolare negli anni '90, tanto che venne adottato da case come Capstone Software, Parallax Software, id Software, Activision e Epic Games, e portò alla creazione della Software Creations BBS, che divenne la più grande BBS del Nord America. In seguito Apogee si appoggiò ad altri grandi distributori come GT Interactive per la vendita dei prodotti in modo tradizionale.

Da Apogee a 3D Realms.
Con l'intento iniziale di creare una divisione per ogni genere prodotto da Apogee, vennero creati due marchi, ""3D Realms"" e ""Pinball Wizards"". Invece di pubblicare ogni gioco sotto il nome Apogee come in passato, l'obiettivo era di creare una serie diversa per ogni tipo di gioco, rendendoli in questo modo più identificabili. 3D Realms venne creata nel giugno del 1994 per pubblicare il gioco in tre dimensioni ""Terminal Velocity"", mentre il nome Pinball Wizards era stato creato per la pubblicazione del gioco ""Balls of Steel"" nel 1998 ma è caduto in disuso dopo quell'occasione.

Tuttavia, molti dei generi prodotti da Apogee fino ad allora (in particolare platform e sparatutto a scorrimento), stavano lentamente scomparendo intorno alla metà degli anni novanta, rendendo questa strategia non necessaria; in più, a causa dell'incremento dei tempi necessari allo sviluppo di un videogioco, i pubblicatori non mettevano più in commercio i titoli allo stesso passo di prima.

L'ultimo gioco ad essere prodotto sotto il nome Apogee fu ""Stargunner"" nel 1996. Dal 1998, tutti i giochi della compagnia usano motori grafici in tre dimensioni (anche se il gameplay è in due dimensioni, come in """"), e come risultato 3D Realms ha effettivamente preso il posto di Apogee come nome e marchio sotto cui pubblicare i prodotti. Inoltre, alla fine degli anni '90, Apogee decise che il loro nome originale era stato associato a giochi di vecchio tipo e fuori corso, procedendo all'adozione del nome 3D Realms sotto cui pubblicare i giochi futuri. Sempre nel 1998, insieme ad altre aziende come Epic Games e Ritual Entertainment, fu creata Gathering of Developers, etichetta ideata per migliorare i rapporti fra sviluppatori indipendenti ed editori, a sua volta acquistata nel 2000 da Take Two Interactive, che ora è l'effettivo marchio con il quale i giochi vengono distribuiti.

L'ultimo videogioco distribuito da 3D Realms è stato ""Prey"", pubblicato l'11 luglio 2006 dopo essere stato annunciato circa 11 anni prima. Nell'estate del 2007 3D Realms aveva annunciato lo sviluppo, insieme a Recoil Games, di un gioco intitolato ""Earth No More"", previsto per la pubblicazione nel 2009 per i principali formati; tuttavia, questo e altri titoli futuri (incluso ""Prey 2"") sono stati ""trasferiti"" ad una nuova società chiamata Radar Group, fondata dallo stesso Scott Miller. Nel maggio 2009, a causa di mancanza di fondi, l'intero team di sviluppo di ""Duke Nukem Forever"" (annunciato nel 1997) è stato licenziato, e i diritti di pubblicazione del gioco sono andati in mano a Take-Two Interactive. Nell'estate 2010 è stato annunciato che il gioco sarà terminato da Gearbox Software e il 10 giugno 2011 è uscito su scala globale, il 14 giugno negli Stati Uniti.

Il ritorno di Apogee.
Nel luglio 2008 i diritti dei giochi pubblicati da 3D realms negli anni passati sono stati ceduti ad una azienda, ""Apogee Software, LLC"", che sebbene sia dotata di un nome simile non è direttamente correlata a 3D Realms, e non è condizionata dalla sua chiusura. Il primo prodotto è stato """" (inizialmente intitolato come ""Duke Nukem Trilogy""), per la console portatile Nintendo DS. Nel 2013 è stato pubblicato il remake di ""Rise of the Triad"".

Giochi.
Come Apogee.
Sviluppati

Pubblicati/prodotti

Progetti cancellati

Progetti ceduti

Come Pinball Wizards.
Pubblicati/prodotti

Progetti annullati o ceduti

Come 3D Realms.
In sviluppo.
Sviluppati

Pubblicati/prodotti

"
"Cantone di Mayenne-Ovest

Il Cantone di Mayenne-Ovest era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva parte della città di Mayenne e i comuni di:

"
"Cantone di Pré-en-Pail

Il Cantone di Pré-en-Pail era una divisione amministrativa dell'Arrondissement di Mayenne.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Villaines-la-Juhel

Il Cantone di Villaines-la-Juhel è una divisione amministrativa dell'Arrondissement di Mayenne.

A seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, è passato da 10 a 27 comuni.

Composizione.
I 10 comuni facenti parte prima della riforma del 2014 erano:

Nel 2015 è stato ampliato a 27 comuni; dal 1º gennaio 2016 due di questi Pré-en-Pail e Saint-Samson si sono fusi per formare il nuovo comune di Pré-en-Pail-Saint-Samson, per cui risulta composto dai seguenti 26 comuni:

"
"Than Shwe

Biografia.
Arruolatosi nell'esercito a vent'anni (1953), lavorò inizialmente presso il dipartimento per la guerra psicologica diventando capitano nel 1960. Dopo il colpo di Stato del 1962 occupò posti importanti nell'esercito, passando al ruolo di colonnello nel 1978. Nel 1985 diventò viceministro della difesa, e allo stesso tempo raggiunse il grado di generale, ottenendo anche un seggio nel comitato centrale esecutivo del Partito del Programma Socialista della Birmania.

Quando in risposta ai disordini del 1988 susseguitisi al colpo di Stato del 18 settembre dello stesso anno, si costituì la giunta militare sotto il nome di ""Consiglio per la restaurazione della legge e dell'ordine nello stato"", Than Shwe venne nominato tra i 21 componenti. Il 23 aprile 1992, in seguito alle dimissioni di Saw Maung, divenne capo dello Stato e comandante dell'Esercito della Birmania.

Inizialmente Than Shwe dimostrò una maggior apertura politica, liberando alcuni membri dell'opposizione e facendo alcune concessioni democratiche. Cambiò il nome dello Stato da ""Birmania"" a ""Myanmar"" e iniziò il processo di redazione di una nuova costituzione sebbene questa sia ancora in redazione. Allo stesso tempo aprì il paese agli organismi internazionali, come l'ASEAN e permise alla Croce Rossa e a Amnesty International di compiere visite in Myanmar.

Nonostante questo progresso, a partire fondamentalmente dal 1996 si passò ad una situazione di forte repressione contro le minoranze etniche e religiose (Karen, Shan, Rakhine, Chin ecc.), rendendo esuli almeno 250.000 persone.
Inoltre ha continuato la repressione della stampa libera ed ha fatto incarcerare i giornalisti oppositori del regime.

Quando ha raggiunto 60 anni, l'età prevista per la pensione obbligatoria, ha esteso semplicemente tale termine, intendendo rimanere Capo di Stato per il resto della sua vita. Inoltre è stato collegato al rovesciamento ed all'arresto del Primo Ministro Khin Nyunt, evento che ha aumentato significativamente il potere di Than Shwe.

Nonostante abbia incontrato il sottosegretario per gli affari politici dell'ONU Ibrahim Gambari nel maggio e novembre 2006 e gli abbia permesso di incontrare Aung San Suu Kyi, è chiaro che Than Shwe è un sostenitore della linea dura ed è fortemente contrario ad un processo di democratizzazione del Myanmar.

Voci sulla salute di Than Shwe si sono diffuse dopo che il 31 dicembre 2006 è stato ricoverato per un check-up presso il General Hospital di Singapore e successivamente non ha partecipato al pranzo ufficiale del giorno dell'indipendenza del 4 gennaio 2007. È stata la prima volta da quando ha preso il potere nel 1992 che Than Shwe non ha partecipato all'evento. Nella primavera del 2007 è tuttavia apparso alla parata per la Giornata del Tatmadaw tenutasi a Naypyidaw.
"
"Jackie D'Amico

Figlio di immigrati italiani originari di Vietri sul Mare (in provincia di Salerno), durante gli anni ottanta Jackie Nose era un amico di John Gotti e un capo temuto nella rete del gioco d'azzardo e degli strozzini. Dopo una prigionia terminata negli anni novanta ritornò a Brooklyn nel suo ""clan"".
Secondo l'FBI, D'Amico è stato capo della famiglia Gambino dal 2002 al 2008, anno in cui con l'operazione Old Bridge sfugge, ma il giorno successivo si consegna di sua spontanea volontà. È stato rilasciato il 15 giugno del 2012.

Non è parente del membro della famiglia Bonanno Joseph D'Amico.
"
"Guerra d'Olanda

La guerra d'Olanda (1672-1678) fu un conflitto combattuto tra Francia e una Quadruplice alleanza composta da Brandeburgo, Sacro Romano Impero, Spagna, e Province Unite. Essa scoppiò subito dopo il trattato di Aquisgrana (1668), che sancì la fine della guerra di devoluzione tra francesi e spagnoli, e aggravò ulteriormente i rapporti tra la Francia di Luigi XIV e la Repubblica delle Province Unite.

La sua conclusione tuttavia portò notevoli acquisizioni territoriali al Regno di Francia (anche se non tutte quelle sperate all'inizio del conflitto) e sancì la supremazia militare francese sul continente europeo.

La situazione olandese.
Le Province Unite, uscite dalla seconda guerra anglo-olandese nel 1667 con risultati pressoché positivi in numerose battaglie, grazie alla sagacia bellica navale di Johan de Witt, Gran Pensionario olandese (governatore civile). Egli era riuscito finanche a far abolire la carica di ""stathouder"", prerogativa della Casa d'Orange-Nassau fin dai tempi di Carlo V e Filippo II. Nel 1672 comincia la Terza guerra anglo-olandese dove l'Inghilterra sarà affiancata dalla Francia.

Le cause della guerra.
Dopo la guerra di devoluzione (1667 – 1668) Luigi XIV ritenne di doversi sbarazzare della Triplice Alleanza dell'Aja del 1668, e soprattutto delle Province Unite, se voleva conquistare i territori spagnoli dei Paesi Bassi (secondo lui, un'eredità spettantegli dal suocero Filippo IV di Spagna) Inoltre, nonostante l'innalzamento delle tariffe protezionistiche francesi del 1664 e del 1667, gli olandesi continuavano ad essere formidabili concorrenti delle manifatture francesi. Infine, il Trattato di Aquisgrana (1668), con la quale si era chiusa la guerra di devoluzione, aveva lasciato una suddivisione territoriale di confine piuttosto complicata fra Paesi Bassi spagnoli e Francia, con numerose ""enclave"", il che era continua fonte di dispute e, secondo molti strateghi militari francesi, rendeva insicure le frontiere settentrionali del regno.

Favorevoli a una guerra che non solo portasse le province spagnole sotto il giglio di Francia, ma che desse un colpo mortale anche alle Province Unite, erano i ministri Michel Le Tellier, marchese di Barbizieux e poi di Louvois, (ministro della guerra) coadiuvato dal giovane e rampante figlio Louvois, Colbert (ministro delle finanze) e i generali Turenne (detto ""il Grand Turenne"") e Condé (detto ""il Grand Condé""), dignitari di corte, esponenti dell'alta nobiltà francese, etc.

I preparativi diplomatici.
Per scardinare la triplice alleanza Luigi XIV inviò segretamente a Londra la cognata Enrichetta d'Inghilterra per trattare con il fratello Carlo cui era molto affezionata. Gli sforzi di Enrichetta, unitamente alla promessa di corrispondere a Carlo un emolumento annuo di tre milioni di lire, che consentiva al re una certa indipendenza finanziaria dal parlamento inglese, portarono al trattato di Dover del giugno 1670, con il quale Carlo II, che non aveva mai nutrito grandi simpatie per gli olandesi, si impegnava a uscire dal legame con questi ultimi.

L'anno successivo sarebbe stato il turno della Svezia, ove Luigi XIV inviò l'ambasciatore straordinario Simon Arnauld de Pomponne per assistere quello ordinario, Ugo di Teflon, a raggiungere lo stesso scopo raggiunto in Inghilterra da Enrichetta. In effetti l'anno successivo, in aprile, il re di Svezia Carlo XI, allettato pure lui con una rendita annua di 600.000 scudi, si impegnò a intervenire in aiuto della Francia se i principi tedeschi avessero aiutato le Province Unite, cosa che farà il principe elettore di Brandeburgo.

Intanto nel novembre 1671 Luigi XIV si era assicurato la neutralità dell'imperatore austriaco Leopoldo I. Ma anche la Spagna si era mossa e aveva concluso un trattato di mutua assistenza con le Province Unite.

La guerra nel 1672.
Il 28 marzo 1672 Carlo II d'Inghilterra dichiarò guerra alle Province Unite e il 6 aprile Luigi XIV fece altrettanto. Il 7 giugno però la flotta congiunta anglo-francese fu battuta a Solebay, al largo del Suffolk, dalla flotta olandese dell'ammiraglio Ruyter (1607 – 1676) che salvò così il suo paese da un'invasione via mare.

La campagna di terra invece iniziò bene: Luigi XIV evitò i Paesi Bassi spagnoli ed entrò direttamente nella Province Unite. Egli, con il ""Gran Condé"", prese Orsoy, Wesel, Rhinberg, Burick e il 12 giugno attraversarono il Reno al guado di Tolhuis. Nello stesso tempo il maresciallo di Luxembourg occupava Zwolle, Bernhard von Galen, principe-vescovo di Münster poneva sotto assedio la città di Groninga e il ""Grand Turenne"" occupava Arnhem e Nimega.

La strada per Amsterdam, la città più ricca dell'Olanda e il porto da cui provenivano e partivano le merci, era ormai vicina alla conquista. Spaventati da questa prospettiva gli Stati Generali delle Province Unite offrirono alla Francia la cessione di Maastricht, le città fortificate sul Reno già conquistate dai francesi, parte del Brabante e delle Fiandre zelandesi più un'indennità di 10 milioni di lire.

Ma Luigi XIV non accettò: egli voleva acquisire una maggior ampiezza territoriale e pretendeva che nelle Province Unite venisse concessa la parità giuridica ai cattolici. Pretese quindi, oltre a quanto offerto dagli olandesi, le città di Nimega e di Grave, altri territori minori e un'indennità di 24 milioni di lire. Il re francese pretese inoltre l'abolizione delle misure adottate contro le merci francesi quali ritorsioni a quelle adottate da Colbert in Francia nei confronti delle merci olandesi e infine la parità giuridica ai cattolici. Queste richieste parvero troppo agli olandesi i quali, decisero per il momento di respingere le richieste francesi e resistere militarmente: il 24 giugno aprivano le dighe di Muyden allagando le terre che circondavano la città di Amsterdam e rendendole così impraticabili agli eserciti francesi. L'unica cosa da fare per questi ultimi era attendere la stagione fredda: il gelo avrebbe reso i pantani delle pianure allagate sufficientemente rigidi da permettere il transito a carriaggi e cavalli.

L'8 luglio Guglielmo d'Orange, già capitano generale delle armate olandesi fu nominato ""statolder"" d'Olanda e il 16 luglio anche ""statolder"" della Zelanda. L'omicidio del Gran Pensionario (carica assimilabile a quella di capo del governo) Johan de Witt e del fratello Cornelis fecero di Guglielmo d'Orange il solo capo, che diventerà l'avversario più accanito di Luigi XIV dei successivi trent'anni.

A questo punto anche le altre potenze europee, che avevano assistito sbalordite alla fulmineità dell'azione francese e ai risultati concreti ottenuti, cominciarono a preoccuparsi che la Francia potesse divenire, con l'acquisizione territoriale che si prospettava, troppo potente. Il primo a preoccuparsi fu il principe elettore di Brandeburgo Federico Guglielmo I, poiché i francesi, nella loro marcia verso l'Olanda avevano invaso alcune sue terre in Vestfalia. Egli violò quindi il patto siglato solo l'anno prima e il 25 luglio strinse un'alleanza militare con le Province Unite e altrettanto fece l'imperatore Leopoldo I, che il 30 agosto firmò un trattato con le Province Unite, la Spagna di Carlo II e con il Ducato di Lorena di Carlo IV. rompendo la promessa di neutralità fatta a Luigi XIV. Per parte spagnola, il governatore dei Paesi Bassi spagnoli inviò in appoggio a Guglielmo d'Orange un contingente delle sue truppe. Al fine di impedire il congiungimento delle truppe tedesche e austriache a quelle di Guglielmo, il Turenne fu inviato con un esercito in Vestfalia e il Condé in Alsazia. Intanto, con il sopraggiungere dell'inverno, il gelo si fece sentire molto poco e i piani per occupare Amsterdam non poterono essere attuati. Anche un tentativo di prendere L'Aia fallì per le difficoltà di manovra su un terreno reso nuovamente fangoso da un disgelo improvviso.

La guerra nel 1673.
Il 26 giugno il Turenne sconfisse il principe elettore di Brandeburgo, costringendolo alla neutralità ma a sua volta il Montecuccoli lo batté obbligandolo a riattraversare il Reno.

In giugno un altro esercito francese di circa 30.000 uomini si mosse verso i Paesi Bassi spagnoli, il che provocò l'immediato rientro delle truppe ispaniche nelle fortezze che li circondavano (anche se la Spagna non era ancora entrata formalmente in guerra). Ma si trattava solo di una manovra diversiva: l'obiettivo reale era la città fortificata di Maastricht che il 29 giugno, dopo 22 giorni di assedio, cadde, soprattutto per merito del Vauban, nelle mani dell'esercito francese guidato dallo stesso re. La presa di Maastricht consentiva ai francesi il controllo della linea della Mosa, garantendo anche le comunicazioni con il Reno.

Tale conquista stupì le altre potenze europee e accelerò il loro processo di convergenza contro il pericolo francese. Tuttavia, a guastare la festa, giunse la notizia che l'ammiraglio olandese Ruyter aveva nuovamente sconfitto, e per ben due volte nel giro di due mesi, la flotta anglo-francese: prima a Walcheren (prima metà di giugno) e poi a Texel il 20 agosto. Alla fine di quel mese (il 30) le Province Unite, l'Austria, la Spagna e il Ducato di Lorena (nella persona di CarloIV di Lorena) formarono a L'Aia la Grande Alleanza contro Luigi XIV.

L'8 settembre, dopo un assedio di un mese, i francesi occuparono Treviri città in posizione strategica sulla linea difensiva orientale. Il 1673 si chiuse con la perdita della città di Bonn ad opera delle truppe imperiali comandate dal Montecuccoli e dal principe di Orange, e una “rivolta” dei generali francesi di più alto rango (fra i quali gli stessi Turenne e Condé) contro il ministro della guerra e il figlio (i due Louvois) che pretendevano di imporre da Parigi le direttive per il comportamento dei comandanti sul campo di battaglia. La diatriba si risolse poiché l'abile Michel Le Tellier seppe dividere il fronte dei comandanti ingraziandosene alcuni fra i quali il Condé e la protesta si spense. La situazione strategica era fortemente mutata, come ebbe a scrivere il re 

Si decise di ritirare l'esercito dai Paesi Bassi arretrandolo sulla linea della Mosa, con piazzaforte principale Maastricht, mantenendo le difese di Alsazia-Lorena.

La guerra nel 1674.
Il ritiro tuttavia preludeva anche alla occupazione della Franca Contea, già avvenuta durante la breve guerra di devoluzione, ma cui la Francia aveva dovuto rinunciare con il trattato di Aquisgrana (1668). La Franca Contea, le cui difese la Spagna non si era preoccupata di rafforzare, fu facilmente conquistata da un esercito comandato direttamente dal Luigi XIV, con il fratello, il duca d'Orléans e con il Maresciallo di Luxembourg mentre il fronte a nord era sorvegliato dalle truppe del Condé, che fronteggiava gli olandesi, e dal Turenne, che fronteggiava i tedeschi. Il 20 maggio fu occupata Besançon ed 7 giugno la città di Dole.

Intanto il parlamento inglese, persuaso che Carlo II volesse ristabilire il cattolicesimo, aveva imposto al re, nel febbraio 1674, la pace con le Province Unite. Sul fronte tedesco il Turenne si prese la rivincita: nel giugno del 1674, vincendo gli imperiali di Carlo IV di Lorena e del Caprara a Sinzheim, impedì il ricongiungimento di due armate nemiche e devastò il Palatinato. Intanto nel luglio il principe elettore di Brandeburgo rientrò in guerra contro Luigi XIV e l'11 agosto il Condé sbarrò a Seneffe la via di Parigi al principe di Orange. A ottobre il Turenne batté nuovamente le truppe imperiali del Bournoville in Alsazia nella battaglia di Entzheim ma, trovatosi poi in forte inferiorità numerica si ritirò su Saverne e Hagenau, consentendo ai tedeschi di acquartierarsi per l'inverno in Alsazia.

Tuttavia, contrariamente agli usi militari del tempo non esitò ad attaccare in pieno inverno e il 27 dicembre era a Belfort, il 29 entrò a Mulhouse. Le truppe imperiali, al comando del principe elettore di Brandeburgo, si erano stabilite a Turckheim, in una valle dei Vosgi: la sua strategia consistette nel sorprendere il nemico attaccandolo dalla montagna. Egli salì sulla città di Thann, passò di fianco al castello di Engelburg (a quel tempo non ancora fatto distruggere da Luigi XIV) e stabilì il suo acquartieramento sul posto, ancor oggi noto come ""camp Turenne"". Spinse poi le sue truppe lungo la cresta e giunse sopra il campo nemico il 5 gennaio 1675, scese a precipizio lungo la valle e prese il nemico di sorpresa: poche furono le vittime poiché quest'ultimo si diede alla fuga. Gli imperiali furono così costretti a battere in ritirata e a ripassare sull'altra sponda del Reno.

Il 1674 tuttavia non fu un anno felice per i francesi: nei Paesi Bassi gli olandesi avevano rioccupato Huy e Dinant costringendo quindi i francesi ad arretrare, gli spagnoli al sud avevano occupato la città di Bellegarde, l'Alsazia era stata saccheggiata dai tedeschi incalzati dal Turenne e inoltre il commercio marittimo francese era fortemente ridotto a causa delle incursioni sulla costa atlantica della flotta olandese al comando dell'ammiraglio Cornelis Tromp.

La guerra nel 1675.
Dopo l'exploit del Turenne a Turckheim, l'anziano maresciallo fu confermato al suo comando.
La Svezia entrò all'inizio dell'anno a fianco della Francia, attaccando il Brandeburgo ma le sue truppe, al comando del barone Wolmar Wrangel, furono respinte in luglio presso Fehrbellin (Pomerania) dall'esercito brandeburghese di Federico Guglielmo, che occupò la Pomerania svedese. In primavera il re Luigi assunse la guida dell'esercito francese diretto nuovamente nei Paesi Bassi. Lo accompagnavano il fratello Filippo e i marescialli Créquy, Rochefort, Luxembourg e La Feuillade. Il primo riconquistò a fine maggio Dinant e poco dopo il secondo prese Huy. Giunto a Limburgo, l'esercito francese occupò la piazza fortificandola, e si divise: la parte maggiore, al comando del re, si diresse verso Maastricht mentre l'altra, al comando del Créquy, si diresse verso sud per difendere l'Alsazia nuovamente minacciata dagli imperiali.

Anche la flotta francese del Mediterraneo raccolse i suoi successi. Alla fine dell'anno precedente la città di Messina si era ribellata agli spagnoli chiedendo aiuto alla Francia. Nel febbraio 1675 il ""Generale delle galere"" Louis Victor de Rochechouart de Mortemart, al comando di una flotta francese, riuscì a far pervenire i soccorsi alla città cacciandone gli spagnoli e fu nominato Viceré della Sicilia (nell'estate dello stesso anno venne nominato maresciallo di Francia). Inoltre la flotta spagnola fu sconfitta davanti a Palermo, ove stabilì una base.

Ma il 28 luglio un tragico evento sconvolse i francesi: a Salzbach in Renania, mentre fronteggiava il Montecuccoli, una palla di cannone colpiva accidentalmente il Turenne. La perdita di questo grande generale gettò nello sconforto l'intero esercito francese. La conseguenza più immediata, fu che i francesi che stavano combattendo al comando del defunto dovettero ritirarsi consentendo così agli imperiali di rientrare in Alsazia. Il Condé fu subito inviato con un distaccamento di truppe a sostituire il Turenne. Si aprì un periodo nero per le armate francesi: gli imperiali, guidati da Ottone Enrico del Carretto, marchese di Savona e di Grana, sconfissero l'11 agosto presso Konzer Brücke i francesi del Crequy, che dovette ripiegare su Treviri, ove si trovò a fronteggiare un ammutinamento, il che gli impedì la difesa della città, posta sotto assedio dalle truppe di Carlo IV di Lorena, e fu fatto prigioniero. Alla fine dell'anno il Condé si ritirò dalla attività militare e, nel campo avverso, altrettanto fece il Montecuccoli.

La guerra nel 1676.
Su consiglio del Louvois e del Vauban Luigi XIV decise una nuova invasione dei Paesi Bassi, con gli assedi e le conquiste di Condé e Bouchain sulla Schelda e successivamente gli attacchi a Valenciennes e Cambrai. Questo avrebbe consentito di formare quella linea di difesa del suolo francese auspicata dal Vauban stesso. Il re si mise alla testa dell'esercito con il duca d'Orléans, suo fratello, e i suoi marescialli e, grazie al solito diversivo per ingannare il nemico sulle sue reali intenzioni, il maresciallo Guy de Durfort, duca di Lorges si presentava il 17 aprile dinanzi alla fortezza di Condé. Sei giorni dopo la fortezza si arrendeva agli assedianti, ottenendo da questi il diritto ad andarsene indisturbato con le sue truppe. A quel punto una parte dell'esercito al comando di Filippo d'Orléans e del maresciallo Créquy si spostò su Bouchain. Il principe d'Orange si spostò con il suo esercito per difendere la piazzaforte ma si trovò di fronte, presso Hautebise (Valenciennes), l'armata principale francese comandata da Luigi XIV in persona che aveva attraversato la Schelda. I due eserciti si fronteggiarono, schierati in ordine di battaglia, per tutto il 10 maggio, poi il principe di Orange si sganciò dal contatto e si diresse verso nord; la fortezza di Bouchain fu presa con facilità e il re se ne tornò a Versailles lasciando l'esercito nelle mani dei suoi marescialli.

Intanto nel Mediterraneo l'ammiraglio francese Duquesne aveva attaccato l'8 gennaio una flotta olandese, al comando dell'ammiraglio Michiel Adriaenszoon de Ruyter al largo dell'isola di Alicudi ma lo scontro si concluse con un nulla di fatto. Lo scontro si ripeté il 22 aprile al largo della cittadina siciliana di Agosta (Augusta a nord di Siracusa) e questa volta a disposizione dell'olandese vi era anche una piccola flotta spagnola il cui contributo, per altro, fu trascurabile. Le due flotte si allontanarono senza che nessuna di esse avesse perso un solo naviglio ma sulle navi olandesi si contarono circa 700 morti e 500 su quelle francesi. Fra i deceduti in campo olandese vi fu lo stesso ammiraglio comandante, de Ruyter. Infine il 2 giugno si svolse al largo di Palermo un terzo scontro che vide la flotta francese affondare a cannonate 3 navi olandesi (circa 150 morti) e 4 spagnole (500 caduti circa), mentre da parte francese ci furono una cinquantina di caduti ma nessun naviglio andò perso. Da quel momento la flotta francese ebbe la supremazia nel Mediterraneo per oltre due anni.
Sul fronte belga, dopo la partenza del re, un corpo di armata agli ordini del maresciallo Schomberg occupava la fortezza di Aire e quindi accorreva in difesa di Mastricht, assediata ormai da due mesi da un'armata del principe d'Orange la quale, vista l'inanità degli sforzi per prendere la città, all'arrivo dello Schomberg lasciò il campo. Più a sud invece, in Renania, il duca di Lorena si impadronì della piazza fortificata di Philippsburg.

Tuttavia il re cominciava a desiderare la pace. L'impegno bellico era ormai pesante da sopportare, sia in termini finanziari che di reclutamento e non vi erano segni tangibili di prossimità alla vittoria; ma anche nella parte avversa si sperava in una prossima pace, mentre il più accanito sostenitore della guerra ad oltranza era il principe Guglielmo d'Orange. Tuttavia gran parte della borghesia e nobiltà mercantile olandese ne aveva abbastanza: lo stato di belligeranza aveva pesantemente ridotto i traffici sui quali vivevano le Province Unite, e ora che la minaccia di un'occupazione francese delle Province era praticamente scongiurata, non vedevano motivi per continuare. Anche al cattolicissimo imperatore Leopoldo I questa alleanza con il campione de protestanti stava stretta, ma era difficile trovare un'onorevole via d'uscita che salvasse a tutti la faccia. Con la mediazione inglese di William Temple tuttavia fu costituita una commissione fra i rappresentanti delle nazioni in conflitto che cominciò a riunirsi segretamente a Nimega, a guerra ancora in pieno svolgimento.

La guerra nel 1677.
Il nuovo anno iniziò con l'esercito francese che riprese le operazioni già progettate e preparate con le azioni dell'anno precedente. Il 17 marzo le truppe del maresciallo Luxembourg occuparono Valenciennes e un mese dopo Cambrai. Nel frattempo Filippo d'Orléans sconfisse il principe d'Orange nella battaglia di Peene, presso Noordpeene (11 aprile), quindi si impadronì del baliato di Saint-Omer, di Bailleul, di Cassel e di Ypres: ora una parte delle Fiandre era in mano francese e la prospettiva di un'occupazione delle Province Unite tornava ad essere non più così lontana.

Anche il re di Svezia si prese la sua rivincita sul Brandeburgo sconfiggendo i tedeschi a Landskrona il 24 luglio. Quindi il maresciallo Luxembourg costrinse il principe di Orange a togliere l'assedio di Charleroi e il maresciallo Créqui sconfisse il duca di Lorena a Kokersberg (9 ottobre) per poi, il 16 novembre occupare Friburgo in Brisgovia.

Il 6 ottobre però ebbe luogo un avvenimento che era destinato ad accelerare le trattative di pace: Maria di York, nipote di Carlo II d'Inghilterra e sua ereditiera non avendo questi discendenti diretti (la successione inglese non seguiva la legge salica), sposò Guglielmo d'Orange, segnando così un ulteriore riavvicinamento fra Inghilterra e Province Unite. Per Luigi XIV si prospettava la deprecata possibilità che l'Inghilterra, prima alleata, poi praticamente neutrale, diventasse nemica, andandosi ad aggiungere alla già nutrita schiera dei suoi avversari.

La guerra nel 1678.
Per parare il colpo, Luigi XIV accelerò le operazioni nei Paesi Bassi, occupando il 9 marzo la città di Gand, minacciando così nuovamente e da vicino gli olandesi. Invece in Sicilia i francesi decisero di ritirarsi. La città di Messina si rivoltò contro i suoi difensori di tre anni prima: a causa degli eccessi commessi dai francesi nei confronti dei siciliani, si era verificato un gran numero di omicidi di ufficiali francesi. La città fu evacuata dai francesi l'8 aprile 1678. Ma ormai i negoziatori di Nimega, al lavoro da più di un anno, erano quasi giunti a un accordo, ma Luigi XIV non poteva accettare che l'unica nazione alleata dimostratasi fedele, la Svezia, venisse penalizzata dalla perdita della Pomerania. Alla richiesta francese di restituire agli scandinavi i territori occupati si opposero sia l'imperatore che il principe elettore del Brandeburgo e che la Danimarca. Così la guerra riprese. Il Créquy sconfisse le truppe imperiali sul Reno in luglio. A questo punto Luigi XIV era in grado di imporre la pace.

La pace di Nimega.
Il 10 agosto 1678 venne siglata la pace con le Province Unite e il 17 settembre con la Spagna. Nell'anno seguente firmarono il trattato anche il Sacro Romano Impero (5 febbraio), il principe elettore di Brandeburgo (20 giugno), il re di Danimarca (2 settembre) e la Svezia (26 novembre). Il trattato pose così fine al conflitto che si protraeva dal 1672.

In sintesi:


In cambio la Francia ottenne:

Bibliografia.
in francese:
in inglese:
In italiano:

"
"Sottofamiglia

La sottofamiglia è una categoria tassonomica, utilizzata in biologia per la classificazione scientifica delle forme di vita, tanto della zoologia, quanto della botanica.

Rappresenta un taxon gerarchicamente inferiore alla famiglia e superiore al genere (o alla tribù se esistente).

Nella stessa famiglia ci sono perciò più sottofamiglie, e ciascuna sottofamiglia è suddivisa in uno o più generi (o più tribù).

"
"Frank Scalice

Biografia.
Scalice fu uno dei primi boss della famiglia Gambino e successivamente un vicecapo della famiglia Anastasia.

Immigrato a New York dalla natia Palermo e stabilitosi a Brooklyn, fu coinvolto in numerosi atti criminali fino a diventare capodecina nella famiglia di Salvatore D'Aquila, attiva a Brooklyn.

Dopo l'omicidio di D'Aquila, avvenuto il 10 ottobre 1928, il potere passò nelle mani di Joe Masseria e della sua famiglia attiva a Manhattan. Il successore di D'Aquila, Al Mineo, fece da anello di congiunzione fra Masseria e l'alleanza criminale, entrando in conflitto con Scalice.

Il 5 novembre 1930, Al Mineo e il suo capobastone Steve Ferrigno furono uccisi dai castellammaresi guidati da Salvatore Maranzano e Scalice diventò il nuovo boss della famiglia, saldamente alleato con la famiglia di Maranzano nella Guerra castellammarese.

La faida si concluse il 15 aprile 1931 con l'assassinio di Masseria. Il mese dopo Maranzano si incontrò con i boss di New York per lavorare su un piano di pace e per formare la Commissione. A Scalice fu dato un seggio nella Commissione e fu riconosciuta la guida della Famiglia. Ma il 10 settembre dello stesso anno Maranzano fu ucciso e Scalice fu costretto a fare un passo indietro dal ruolo di boss per i suoi collegamenti con Maranzano. Vincent Mangano fu il suo successore.

Successivamente Scalice continuò a lavorare sotto le direttive di Mangano e Albert Anastasia. Il 17 giugno 1957 fu assassinato in un mercato ortofrutticolo di Arthur Avenue, nella ""Little Italy"" del Bronx. Dopo la sua morte il vicecapo di Anastasia fu Carlo Gambino.
"
"Zefiro

Zèfiro () o Zèffiro è un personaggio della mitologia greca, la personificazione del vento che soffia da ponente (l'ovest), figlio del titano Astreo e di Eos.

Genealogia.
Sposò Clori e da lei ebbe Carpo. 
Dall'arpia Celeno (che aveva preso le sembianze di una giumenta), ebbe Balio e Xanto, i cavalli immortali di Achille.

Mitologia.
Zefiro viene raffigurato come un giovane alato, che tiene in mano un mazzo di fiori primaverili, si diceva che vivesse in una caverna in Tracia. 
Nell""'Iliade"" Omero descrive Zefiro come un vento violento o piovoso, mentre più tardi sarà considerato leggero, simile alla brezza e messaggero della primavera.

Innamoratosi del giovane principe spartano, Giacinto, lo contese ad Apollo. Un giorno, accecato dalla gelosia, Zefiro deviò un disco lanciato dal dio, che colpì Giacinto, uccidendolo. 

Dai Romani Zefiro veniva chiamato Favonio (da cui il tedesco ""Föhn"").

"
"Domenico Postpischl

Carriera scacchistica.
Maestro ASIGC, è passato alla storia degli scacchi per corrispondenza per avere vinto, nel 1951, il 3º Campionato Italiano per corrispondenza (1949/51) .

A tavolino, pur essendo un buon giocatore (partecipò a diversi Campionati italiani), non conseguì mai il titolo di Maestro FSI.

Una sua partita giocata nel 13º Campionato italiano (vinto da Giorgio Porreca):


"
"Swissair

La Swissair (nome ufficiale «Swissair» Schweizerische Luftverkehr-Aktiengesellschaft) fu dal 1931 al 2001 la compagnia aerea nazionale Svizzera. In seguito al fallimento della società di gestione ""SAirGroup"", dalle basi della compagnia aerea regionale Crossair fu fondata la nuova compagnia di bandiera Swiss, che possiede parte della flotta e opera parte delle rotte della precedente Swissair.

Storia.
Nascita.
Dopo gli attentati della Lufthansa nel 1931 fu creata la nuova compagnia aerea svizzera ""Swissair"", nata il 26 marzo 1931 dalla fusione retroattiva in data 1º gennaio delle società Ad Astra Aero (1919) e Balair (1925) grazie a Balz Zimmermann e al pioniere dell'aviazione svizzera Walter Mittelholzer. Durante il primo anno di esercizio furono assunte 46 persone, di cui dieci piloti, sette operatori radio e otto meccanici di bordo. Le operazioni di volo erano garantite solamente durante la stagione estiva (da marzo a ottobre). La lunghezza totale delle tratte era di 4.203 km.

Una compagnia subito competitiva.
Il 17 aprile 1932 Swissair acquistò due aeroplani del tipo Lockheed L-9 Orion e diventò la prima compagnia aerea europea ad utilizzare aeromobili statunitensi. L'Orion era il più veloce aeroplano del suo tempo: ben due volte più veloce di qualunque aereo della concorrenza, era persino più veloce di qualunque aereo da caccia. Esso fu utilizzato sulla «linea espresso» Zurigo - Monaco - Vienna.

I primati.
Nel 1934 furono consegnati a Swissair dei velivoli Curtiss Condor, sui quali furono messe in servizio, per la prima volta in Europa, delle hostess. Nelly Diener, conosciuta come prima assistente di volo europea, perse la vita dopo 79 voli durante lo schianto di un Curtiss Condor il 27 luglio 1934 nelle vicinanze di Wurmlingen.

Nel 1936 entrarono in servizio le prime macchine Douglas del tipo DC-2. Per la prima volta Londra entrò a far parte della rete di collegamenti. I voli furono garantiti anche di inverno. Nel 1937 fu acquistato e messo in servizio il modello Douglas DC-3.

La guerra e il blocco.
Il 27 agosto 1939 gli spazi aerei francese e tedesco furono chiusi. Qualche giorno dopo, Swissair interruppe le operazioni di volo. Durante la seconda guerra mondiale Swissair riuscì a mantenere attive un numero ridotto di rotte. Nel 1940 le operazioni furono trasferite all'aeroporto di Locarno in Canton Ticino a causa del rischio di invasione da nord.
Tuttavia, il servizio di volo fu interrotto definitivamente nell'agosto del 1944 a causa della distruzione di un aeromobile a Stoccarda durante un bombardamento americano.

La ripresa.
Il 30 luglio 1945 Swissair poté riprendere le operazioni di volo.

Nel 1947 il capitale sociale fu alzato a 20 milioni di franchi svizzeri, operazione che rese possibile i voli a lungo raggio con destinazioni quali New York o l'Africa del Sud, con apparecchi Douglas DC-4. La Confederazione Svizzera acquistò il 30% del capitale azionario e finanziò l'acquisto di due nuovi Douglas DC-6B con un credito di 15 milioni di franchi svizzeri.

Nel 1948 l'aeroporto di Dübendorf fu abbandonato come base e Swissair si basò sul nuovo aeroporto di Zurigo-Kloten.

Nel 1949 la compagnia fu uno dei fondatori della ""Société Internationale de Télécommunications Aéronautiques"" (SITA).

Nel 1953, Swissair in collaborazione con la città di Basilea, fondò la società charter Balair.

I primi accordi scandinavi.
Nel 1958 fu stretto un accordo di collaborazione con la società aerea scandinava SAS. Le due compagnie acquistarono aeromobili Douglas DC-8 e alcuni Caravelle destinati alle tratte brevi.

Nel 1966 Swissair introdusse il DC-9 che divenne la spina dorsale delle tratte medio - corte.

Agli inizi del 1969 venne costituito con la KLM e la SAS (e più tardi anche UTA e Finnair) il cosiddetto accordo ""KSSU"" dall'iniziale delle compagnie che ne facevano parte. Questo contratto aveva lo scopo di una razionalizzazione del servizio in funzione dell'introduzione degli aeroplani di grossa taglia.

Nel 1971 fu introdotto il primo Boeing 747-200 (""Jumbo"") nella flotta. Subito dopo seguirono i primi DC-10 che negli anni novanta impersonificavano l'immagine della flotta a lungo raggio Swissair.

Swissair fu la seconda compagnia aerea a inserire la Cina nella sua rete (1975) e fu la prima a servire contemporaneamente due destinazioni: Pechino e Shanghai. Su queste tratte furono utilizzati dei Douglas DC-9-50, dei quali Swissair fu la prima utilizzatrice.

Nel 1977 Swissair fu la prima compagnia a introdurre il Douglas DC-9-80 (DC-9 Super 80, più tardi MD-80).

Nel 1978 fu creata una seconda compagnia charter: la ""Compagnie de Transport Aérien"", conosciuta meglio come CTA. Più tardi, le due sorelle charter si fusero, dando vita alla nuova società Balaircta.

Nel 1979 furono acquistati i primi Airbus A310-200 e A310-300 così come dei Boeing B-747-300.
L'A-310 fu il primo ad essere concepito per un equipaggio di due persone. La costruzione dei due modelli fu possibile proprio grazie all'ordinazione di Swissair. Anche del Fokker 100 Swissair fu la prima ""cliente"".

Nel 1980 il DC-9 fu sostituito in parte dal MD-81 che divenne la spina dorsale della rete a corto - medio raggio.

Ulteriori primati.
Seguendo l'esempio di altre compagnie, nel 1983 Swissair introdusse la business class; fu la fine delle operazioni di volo con solo due classi (prima e turistica).

A partire dagli anni sessanta, la Swissair portò avanti lo sviluppo del Sistema di Riservazione Computerizzato (""CRS""). Il ""PARS"" e il ""CARIDO"" erano già a disposizione dei passeggeri. Nel 1987 Swissair fu membro fondatore del sistema di prenotazione mondiale ""GALILEO"".

La ""banca volante"".
La feroce crescita del mercato dell'aviazione degli anni sessanta permise a molte compagnie aeree di raggiungere alti guadagni. Swissair approfittò in questo periodo della sua immagine di compagnia di qualità e della possibilità (anche grazie alla neutralità della Svizzera) di raggiungere destinazioni esotiche (alcuni stati dell'Africa e l'Oriente). Inoltre la sua posizione geografica al centro dell'Europa ne favorì il successo.
A Swissair erano associate le tipiche caratteristiche svizzere: puntualità, sicurezza e qualità. Persino il più conosciuto critico della Swissair, il famoso giornalista d'aviazione Sepp Moser, scrisse in un articolo: «La Swissair era senza dubbio una delle migliori compagnie aeree del mondo, forse la migliore».

Con la liberalizzazione e la deregolamentazione del trasporto aereo degli anni ottanta, negli USA e più tardi in Europa aumentò la concorrenza tra le compagnie aeree. La concorrente principale di Swissair fu Crossair, fondata nel 1978. La Swissair investì, grazie alle sue alte riserve di liquidità, in molte attività secondarie legate al mercato dell'aviazione, come ad esempio nella gestione aeroportuale, nel catering, nella manutenzione e nei negozi duty-free. Il vantaggio di questa strategia fu la diversificazione delle attività e la riduzione dei rischi derivanti dal mercato aeronautico; pesanti svantaggi furono una forte diversificazione delle forze e la trascuranza dell'attività principale. La Swissair era soprannominata, alla fine degli anni ottanta, la «banca volante», termine che indicava in primo luogo le alte riserve di liquidità ma in secondo luogo il fatto che la società si occupava sempre più di gestione finanziaria invece che di aviazione.

Le alleanze.
In previsione dell'annunciata liberalizzazione del mercato aereo europeo, la Swissair si concentrò di nuovo con tutte le sue forze sulle operazioni di volo e nel 1989 allargò le sue alleanze: come prima compagnia europea strinse contratti di cooperazione con l'americana Delta Air Lines e con la Singapore Airlines nell'alleanza ""Global Excellence"". Nel 1990 creò, insieme alla SAS, l'Austrian Airlines e la Finnair, l'alleanza europea ""Quality Alliance"" che fu la base del futuro Qualiflyer Group.

Nel 1990 molte compagnie accusarono perdite a causa della crisi mondiale, della Guerra del Golfo e dell'aumento dei costi delle operazioni. La guerra dei prezzi innescata dalla liberalizzazione peggiorò la situazione. La Swissair, malgrado i guadagni provenienti dalle attività secondarie, subì una perdita di 99 milioni di franchi svizzeri. Per la terza volta nella sua storia (dopo il 1951 e il 1961) non fu possibile pagare dividendi. Anche nel 1991 e nel 1992 fu necessario attingere da riserve per bilanciare le perdite delle operazioni di volo.

Dal 1º gennaio 1991 il mercato aereo in Europa fu liberalizzato e una aggressiva battaglia dei prezzi fu innescata tra le compagnie. Il popolo svizzero, tramite la votazione popolare del 1992 rifiutò l'adesione allo Spazio economico europeo. La Swissair subì gravi svantaggi rispetto ai concorrenti dello SEE: non avrebbe potuto caricare passeggeri durante gli atterraggi intermedi nella zona SEE e non avrebbe potuto operare tratte intraeuropee.

Sempre più compagnie aeree nazionali si unirono in alleanze per riuscire a servire i propri clienti nel mondo.

Era necessaria una certa grandezza e prestigio per stuzzicare l'interesse dei partner americani, ciò significava possedere un volume passeggeri sufficiente. In questo senso fu studiata una fusione di Swissair, KLM, SAS (ognuna al 30 %) e Austrian Airlines (10 %) conosciuta come ""Alcázar"", ma questo progetto morì a causa di resistenze nazionali nei diversi paesi. In Svizzera fu contestato che la Swissair, avendo un patrimonio immobiliare maggiore, avrebbe dovuto possedere una percentuale più alta degli altri partner.

La strategia Hunter.
A causa del fallimento del progetto Alcázar la Swissair studiò dal gennaio 1994 altre opzioni strategiche.

Le seguenti strade con i relativi effetti furono prese in considerazione:

Il consiglio di amministrazione decise per la terza opzione.

Il 4 maggio 1995 la Swissair acquistò il 49.5 % della belga Sabena per 260 milioni di franchi svizzeri, malgrado fosse risaputo che questa compagnia fosse fortemente indebitata. Dato che Bruxelles era uno scalo importante nell'Unione europea e che il partner Delta Airlines ne era interessato, l'hub fu fortemente migliorato.

Nel 1995 e 1996 il nuovo presidente del consiglio di amministrazione Philippe Bruggisser cominciò un programma di risparmio, per portare la Swissair di nuovo in utile.

Nel 1997 ci fu una grande trasformazione che portò alla creazione del gruppo SAir Group, di cui la Swissair divenne una delle tante controllate.

Con la nuova struttura fu messa in pratica dal 1998 anche la cosiddetta strategia Hunter: la creazione di un'alleanza sotto la guida di Swissair, preferibilmente composta da partner europei, dal partner Swissair Delta Air Lines e da piccole società nazionali con un forte mercato nelle proprie patrie. Lo scopo era di fare un passo avanti rispetto alle alleanze attuali e di collegare le società con dipendenze finanziarie. Il problema di questa alleanza fu che le grosse, sane società nazionali erano interessate a partenariati che non implicassero la dipendenza economica con grossi carrier e quindi le candidature arrivavano solo da società con problemi finanziari.

Nel marzo 1998 venne lanciata l'alleanza ""Qualyflyer"" di cui facevano parte alla fine del 1998 l'Austrian Airlines e le sue sorelle Sabena, Air Portugal, Turkish Airlines, AOM, Air Littoral e Crossair.
Le alleanze furono ampliate e l'italiana Gruppo Volare, la regionale francese Air Littoral e la tedesca LTU International ne fecero parte. I risultati positivi degli anni 1997 e 1998, dovuti anche alle attività parallele al volo e al risanamento degli anni precedenti, convinsero il consiglio di amministrazione a proseguire con la strategia.

Il disastro di Halifax.
Il 2 settembre 1998 si verificò la più grave tragedia della storia della Swissair. Sulla tratta da New York a Ginevra il volo SR111, un MD-11 con immatricolazione HB-IWF, si schiantò nel mare nell'area di Halifax in Canada.
Le vittime furono 229. Le cause non furono mai precisamente chiarite. Con molta probabilità, lo schianto fu dovuto al surriscaldamento di un componente elettrico nella zona posteriore all'abitacolo, dovuto al surriscaldamento del server del nuovo impianto per la First Class dell'IFE. L'inchiesta canadese dichiarò alla fine che i piloti non avrebbero mai avuto nessuna possibilità di evitare la tragedia.
La crisi.
Il primo passo indietro della strategia Swissair fu il cambio di strategia di Delta Air Lines, che, a causa della liberalizzazione fu messa strettamente sotto pressione, decise di operare voli a buon mercato dagli Stati Uniti all'Europa. Avrebbe utilizzato i propri mezzi e avrebbe creato un proprio Hub. Nell'ottobre 1999 Delta ruppe l'alleanza con Swissair, Sabena e Austrian Airlines, e si associò ad Air France creando l'alleanza SkyTeam alla quale fu vietato a Swissair di collaborare.

Swissair si concentrò sulla sua strategia e investì oltre. Dal 1999 al 2000 furono rilevate partecipazioni nelle francesi AOM e Air Liberté, l'italiana Air Europe, la polacca Polskie Linie Lotnicze LOT e l'africana South African Airways.
Sotto la pressione del governo belga, Swissair aumentò la sua quota di Sabena all'85%. Oltre a ciò furono acquistate partecipazioni dalle portoghesi TAP e Portugália. La maggior parte di queste società erano bisognose di risanamenti, perciò il prezzo d'acquisto era necessario come capitale di risanamento.

A metà del 2000 le previsioni indicarono che a causa di questi acquisti, la perdita di Swissair per i successivi anni sarebbe stata fra 3,25 e 4,45 miliardi di franchi svizzeri. Il management intraprese immediatamente delle classiche misure di risparmio, il consiglio di amministrazione votò per un risanamento dell'LTU per un importo di circa 500 milioni di franchi. Inoltre, vennero discussi dei piani per la partecipazione in Alitalia.

Nell'estate del 2000 il CEO Philippe Bruggisser fu messo per la prima volta sotto pressione pubblica, dato che la stampa rese pubblico il critico stato finanziario del gruppo. La perdita giornaliera di Swissair e Sabena ammontava a un milione di franchi, un altro milione era perso dalla LTU e dalle partecipazioni francesi.

Il consiglio di amministrazione cercò vie di uscita degli accordi. La Swissair avrebbe dovuto interrompere le partecipazioni estere. Nel gennaio 2001 Moritz Suter, il fondatore di Crossair, fu nominato nuovo CEO di SAirLines. Dopo soli 44 giorni, Suter si tirò indietro.
Nel marzo 2001 furono mostrati al consiglio d'amministrazione due studi che mostravano il reale stato finanziario del gruppo. Il consiglio d'amministrazione diede le dimissioni.

Sviluppo e insolvenza.
In marzo Mario Corti fu nominato presidente del consiglio di amministrazione e ad interim CEO di SAir Group.
Nell'aprile del 2001 annunciò una perdita annuale di 2,885 miliardi di Sfr. Fu messa in piedi una Task Force allo scopo di studiare degli scenari di risanamento della situazione finanziaria del gruppo e di sviluppare sinergie tra Swissair e Crossair. La catena di hotel «Swissôtel» fu venduta per circa 410 milioni di Sfr. allo scopo di poter risarcire i crediti alle banche. Nell'estate del 2001 furono cedute le partecipazioni di AOM e Air Liberté, le due maggiori fonti di perdite.
La Swissair cercò di cedere due delle società sorelle parallele al volo, ma gli attentati terroristici dell'11 settembre fecero fallire questo tentativo. Gli attentati portarono alla più grande crisi del mercato aereo e causarono una svalutazione di tutte le attività.

Il 17 settembre 2001 Corti dichiarò al dipartimento federale delle finanze che il gruppo SAir Group sarebbe stato insolvente agli inizi di ottobre e chiese una garanzia federale di circa un miliardo di franchi. Una settimana dopo fu presentato il progetto «Swiss Air Lines» che prevedeva una fusione tra Swissair e Crossair sotto la direzione del CEO di Crossair André Dosé con una forte riduzione della rete di destinazioni. Il 22 settembre Mario Corti informò il Consiglio federale che la liquidità di Swissair sarebbe presto esaurita ma quest'ultimo si espresse contro l'erogazione di una garanzia federale.

Nel fine settimana tra il 29 e il 30 settembre 2001 fu stilato sotto la regia delle due grandi banche svizzere UBS e Credit Suisse il progetto «Phoenix», che prevedeva l'acquisto delle azioni Crossair di SAir Group da parte delle banche stesse. La società sorella Crossair avrebbe acquistato, tramite un cosiddetto «reverse takeover», gli aeromobili, il marchio Swissair e altre attività del SAir Group. Tramite questi provvedimenti si sarebbe potuta creare una nuova compagnia aerea libera dagli obblighi finanziari in perdita.

Il ""grounding"".
Il 1º ottobre 2001 fu presentato tramite una conferenza stampa il progetto Phoenix. Nelle riunioni tra le banche e la Confederazione fu deciso, che le banche avrebbero trovato una soluzione nell'economia privata senza l'intervento dello Stato anche se il Consiglio federale era pronto a stanziare la metà di un credito.

Il 2 ottobre 2001 la richiesta di liquidità si alzò parecchio, a causa della richiesta da parte dei fornitori del pagamento dei servizi in contanti e della chiusura delle fatture aperte. Le riserve di contanti di Swissair bastavano semplicemente a garantire i voli del mattino. Nel corso della mattinata i fornitori di carburante rifiutarono il rifornimento ad alcuni aeromobili. Le banche rifiutarono qualunque anticipo prima della firma dei contratti legali di vendita.

Alle 15:45 il CEO Mario Corti decise di interrompere le operazioni di volo. Uno dei maggiori simboli nazionali della Svizzera rimase a terra e con lui migliaia di passeggeri intorno al mondo. Alcuni equipaggi rimasero bloccati all'estero. Le loro carte di credito aziendali furono bloccate dalle banche e alcuni dipendenti dovettero utilizzare soldi propri per pagarsi gli alberghi. Inoltre, tutti i biglietti aerei emessi da Swissair divennero carta straccia.

Alla sera del 2 ottobre fu firmato l'atto Crossair. Il prezzo d'acquisto apparve il giorno seguente nel conto di SAirLines (non della Swissair), un giorno dopo al grounding.

Il 4 ottobre 2001 ebbe luogo a Basilea davanti alla sede dell'UBS una dimostrazione di più di 10.000 collaboratori e simpatizzanti che protestarono contro il grounding. Il giorno dopo un'altra dimostrazione ebbe luogo a Berna davanti al Palazzo federale.
Migliaia di clienti UBS abbandonarono la banca in segno di protesta verso il comportamento delle grandi banche.

La fase di transizione.
Il 5 ottobre venne stanziato un credito di emergenza dalla Confederazione di più di 450 milioni di Sfr. allo scopo di riprendere le operazioni di volo su alcune tratte. Lo scopo di questo credito fu di salvaguardare la raggiungibilità del luogo economico Svizzera e di gettare le basi della creazione di una nuova compagnia aerea di bandiera, la Swiss.

Dopo un nuovo finanziamento a fondo perduto della Confederazione di circa un miliardo di Sfr, furono trasferiti 26 aeromobili a lungo raggio (McDonnell Douglas MD-11 e Airbus A330) oltre che 26 aerei corto raggio (Airbus A321, Airbus A320 e Airbus A319) alla Crossair/Swiss. Il 1º aprile 2002 atterrò a Zurigo l'ultimo aeromobile Swissair: l'SR145 da San Paolo.

Qui finì un capitolo lungo 71 anni della storia dell'aviazione svizzera. Tra il 1931 e il 2002 Swissair trasportò più di 260 milioni di passeggeri.

Motivi del fallimento.
A causa del processo civile tuttora in corso, alcune cause del fallimento di SAir Group non sono ancora state chiarite. Le seguenti cause vengono tuttavia ritenute le più importanti:

Processo giudiziario.
Il 31 marzo 2006, dopo cinque anni d'indagine, la procura del canton Zurigo sporge denuncia contro 19 persone tra membri del consiglio di amministrazione (Eric Honegger, Vreni Spoerry, Lukas Mühlemann, Thomas Schmidheiny), amministratori delegati (Mario Corti, Philippe Bruggisser) e altri membri del consiglio di direzione per falsità in atti, amministrazione infedele e bancarotta fraudolenta. Inoltre sono pendenti o annunciate diverse procedure civili da parte del procuratore cantonale.
Il processo in prima istanza cominciò il 16 gennaio 2007 nella Stadthalle di Bülach e durò fino al 9 marzo. La sentenza, pronunciata il 7 giugno, assolse pienamente tutti gli imputati, che ricevettero anche risarcimenti per le spese processuali tra gli 80 000 e i 500 000 franchi. La sentenza fu motivo di sdegno per molti politici e tanta gente comune. La procura cantonale zurighese, il canton Neuchâtel, lo stato belga e la compagnia statale belga Société fédérale d'Investissements hanno inoltrato ricorso contro la sentenza. Il giudizio di appello confermerà l'assoluzione per tutti gli imputati nel giugno del 2008.

Media.
Il film ""Grounding - Gli ultimi giorni di Swissair"" (2006) cerca di analizzare le cause e gli episodi chiave che hanno condotto al fallimento di SwissAir nel 2001 e al famoso ""grounding"" del 2 ottobre 2001.
Inoltre la sciagura del volo Swissair 111 è stata analizzata nella puntata di indagini ad alta quota ""Fuoco a bordo"".


"
"Thomas Eboli

Biografia.
Thomas Eboli è stato un mafioso di New York City che alla fine divenne il capo ad interim della famiglia criminale Genovese. È nato come Tommaso Eboli a Scisciano (NA), da Louis Eboli e Madalena Maddalone. Per nascondere le sue origini italiane Eboli adottò il soprannome di ""Tommy Ryan"" in onore di un famoso pugile professionista che aveva combattuto dal 1887 al 1907, ma Eboli diventò lo stesso un cittadino degli Stati Uniti il 27 agosto 1960. Aveva un tatuaggio sul braccio destro. Era un grande appassionato di boxe, sport che seguiva regolarmente. Ed è proprio a causa della boxe che Thomas Eboli trascorse i suoi unici 60 giorni in prigione. Durante un incontro salì sul ring e aggredì fisicamente l'arbitro che a suo dire parteggiava per l'atleta sul quale non aveva scommesso. Dopo questo avvenimento gli fu vietato di partecipare ad altri incontri. Diventò Boss di facciata della famiglia quando Vito Genovese fu arrestato per traffico di droga.
Morì il 16 luglio 1972: verso l'una di notte Eboli uscì dall'appartamento di una ragazza sua conoscente ma quando si apprestò a salire sulla sua automobile venne raggiunto da 5 proiettili e morì all'istante. Le inchieste sul suo omicidio non portarono a nessun colpevole. Si seppe che il mandante del suo omicidio fu Carlo Gambino, per favorire l'ascesa al potere del suo amico Frank Tieri.
Venne seppellito presso il ""George Washington Memorial Park"" a Paramus in New Jersey.
Eboli era il padre di Louis Eboli della famiglia Chicago Outfit e fratello di Pasquale Eboli della famiglia Colombo.

Altro.
Si sposò una sola volta con Anna Ariola da Melrose Park, Illinois. I loro figli sono stati Thomas Eboli Jr. ed il mafioso della famiglia ""Chicago Outfit"" Luigi ""The Mooch"" Eboli. Dopo la separazione da Ariola, Eboli intraprese una relazione con Maria Perello. Lei gli diede due figlie, Madelena e Maria, e un figlio, Saverio. Eboli è stato il fratello del capo famiglia Colombo, Pasquale ""Patty Ryan"" Eboli.<br>
Nei primi anni '20, durante il proibizionismo, Eboli ha lavorato come contrabbandiere di Luciano, futuro boss ""Lucky"".<br>
Agli inizi degli anni '30, Eboli diventò la guardia del corpo personale per Underboss Luciano, Vito ""Don Vito"" Genovese. <br>
Nel 1933, Eboli fu arrestato per sei conti di gioco illegali e per condotta disordinata.
"
"Frank Tieri

Biografia.
Frank Tieri è stato uno dei boss di facciata della potente famiglia mafiosa italo-americana Genovese.
Tieri fu il primo mafioso ad essere condannato grazie al RICO, la speciale legge statunitense contro la criminalità organizzata.
Nato a Napoli, Tieri emigra con la sua famiglia a New York nel 1911. Per molti anni gli fu negata la cittadinanza americana; era considerato un boss diplomatico, manteneva sempre un basso profilo, e cercava di non dare nell'occhio per non attirare l'interesse delle autorità sui suoi affari, risiedendo in una modesta casa di Brooklyn. Tieri era stato condannato per una rapina a mano armata quando aveva vent'anni ma subito dopo le accuse su di lui caddero. Nel 1972 divenne il boss di facciata della famiglia Genovese, dopo che il suo predecessore Thomas Eboli era stato assassinato su ordine di Carlo Gambino, grande amico di Tieri stesso. Frank Tieri era considerato uno dei più tranquilli e saggi boss di Cosa Nostra, che ricorreva all'uso della forza in rarissimi casi. Sebbene Tieri affermasse di essere un semplice produttore di abbigliamento sportivo, i pubblici ministeri federali lo accusavano di essere uno dei più potenti boss della mafia, a capo di attività illegali diversificate nel gioco d'azzardo e nelle estorsioni, per un giro d'affari di milioni di dollari. Nel gennaio 1981 con la legge RICO viene condannato a 10 anni di reclusione, ma i suoi avvocati si oppongono a causa della cattiva salute di Tieri. Il 31 marzo 1981 Tieri muore all'ospedale ""Mount Sinai"" di New York.
"
"Contea di Kent (Delaware)

La contea di Kent (in inglese Kent County) è una contea del Delaware centrale, negli Stati Uniti.

Geografia fisica.
La contea confina a nord con la contea di New Castle, ad est si affaccia sulla baia di Delaware ed ha un confine marittimo con le contee di Salem, di Cumberland e di Cape May del New Jersey. A sud confina con la contea di Sussex ed a ovest con le contee di Caroline, Queen Anne's e di Kent dello Stato del Maryland.

Il territorio è pianeggiante ed è situato nella parte nord-orientale della penisola di Delmarva. Ad est si affaccia sulla baia di Delaware verso la quale defluiscono la maggior parte dei fiumi della contea. Al confine con la contea di New Castle scorre il fiume Smyrna. Il fiume Leipsic presso la foce attraversa delle ampie zone umide che sono protette dal Bombay Hook National Wildlife Refuge, una riserva naturale di circa 65 km² in cui sostano numerose specie di uccelli migratori. Nell'area centrale scorre il fiume St Jones che nel tratto finale attraversa vaste zone umide e paludi costiere. Nella parte meridionale scorre il fiume Murderkill ed il Mispillion che segna larga parte del confine meridionale.

Il capoluogo di contea è Dover, che è anche la capitale dello Stato. Dover è posta al centro della contea ed è lambita dal fiume St Jones.
"
"Anthony Salerno

Ha vissuto gran parte della sua vita negli Stati Uniti d'America.

Biografia.
Fu capo della famiglia Genovese dagli anni settanta fino al suo arresto nel 1986. Visto spesso vestito con un fedora (cappello di feltro) e a masticare un sigaro, Anthony Salerno era soprannominato ""Fat Tony"" (cioè ""Il grosso Tony"") a causa del suo sovrappeso.

Nato e cresciuto a East Harlem, New York, sin da giovane fu coinvolto in casi di scommesse illegali, usura e racket, attraverso la famiglia Genovese, fino ad arrivare a controllare tutti i traffici della zona, per un valore di circa 50 milioni di dollari all'anno. 
Negli anni '70 e '80 si divise tra diversi indirizzi e case: una a Miami Beach, in Florida, una a RhineBeck, nello stato di New York, una a East Harlem e il suo appartamento sopra Gramercy Park, a Manhattan. 

Nel 1978 Salerno fu condannato a sei mesi di carcere per scommesse ed evasione fiscale, e all'inizio del 1981 subì un piccolo ictus, e si ritirò presso la sua tenuta di Rhineback per riprendersi: a quel tempo era il secondo boss della famiglia, in ordine di importanza. 
Ma dopo la sua guarigione e la morte del boss Frank Tieri, Salerno divenne apparentemente il capo della famiglia Genovese. 

Comunque, si capì presto che Salerno non deteneva davvero il potere: Vincent Cafaro, braccio destro di Salerno e poi informatore della polizia, raccontò che Salerno era solo un uomo di facciata. Dalla morte di Vito Genovese nel 1969, il vero capofamiglia era Philip Lombardo, che ha usato nel tempo diversi ""boss di facciata"" per nascondere la sua vera posizione. Egli stava ""allevando"" Vincent Gigante per succedergli a capo della famiglia, quindi, secondo Cafaro, Salerno era diventato boss, nel 1981, per proteggere Gigante. 

Nel 1985, le forze della legge finalmente incastrarono Salerno. Il 25 febbraio lui e altri otto Boss di New York furono coinvolti nel cosiddetto ""Commission Case"": il processo iniziò nel settembre 1986 e durò tre mesi, al termine dei quali Salerno fu giudicato colpevole e condannato a 100 anni di prigione.
Durante la prigionia, la sua salute peggiorò, principalmente a causa del diabete di cui soffriva e di un presunto cancro alla prostata. 
Nel luglio 1992, Salerno morì colpito da un ictus al ""Medical Center for Federal Prisoners"" di Springfield, in Missouri, solo, all'età di 81 anni, e fu sepolto al ""Saint Raymond's Cemetery"" nel Bronx, a New York.

"
"Estia

Estia (: ; ) è un personaggio della mitologia greca, figlia di Crono e Rea.

Era la dea vergine della casa e del focolare.

Nella mitologia romana la sua figura corrisponde a quella di Vesta.

Genealogia.
Estia era la primogenita di Crono e Rea ed apparteneva quindi al ristretto gruppo delle dodici maggiori divinità dell'Olimpo ma essendo venerata come vergine non ebbe figli.

Mitologia.
Estia era la dea della famiglia, divinità dell'antica Grecia tenuta in grande onore, era invocata e riceveva la prima offerta nei sacrifici effettuati nell'ambiente domestico.

Estia sacrificò il suo trono sull'Olimpo quando Dioniso divenne dio e per questo venne chiamata anche ""ultima dea"".

Nonostante Poseidone ed Apollo chiedessero la sua mano, lei fece voto di castità e così Zeus (suo fratello e signore degli dei) per evitare un possibile concorrente al suo trono, respinse le loro proposte.

Dopo un banchetto Priapo, ubriaco, tentò di farle violenza ma un asino con il suo raglio svegliò sia la dea che dormiva che gli altri dei e fu costretto a darsi alla fuga.
L'episodio ha un carattere di avvertimento aneddotico per chi pensi (se accolte in casa come ospiti), di poter abusare delle donne sotto la protezione del focolare domestico in quanto anche l'asino, simbolo della lussuria, ragliando condanna la follia criminale di Priapo.

Omero narra che Estia riuscì a resistere alle seduzioni ed alle persuasioni di Afrodite.

Causa la sua funzione che la portava a non abbandonare mai Olimpo, è protagonista in un numero inferiore di miti rispetto ai suoi fratelli ed è meno nota in epoca contemporanea.

Estia e Vesta.
Insieme alla sua equivalente divinità romana, Vesta, non era nota per i miti e le rappresentazioni che la riguardavano, e fu raramente rappresentata da pittori e scultori con sembianze umane, in quanto non aveva un aspetto esteriore caratteristico: la sua importanza stava nei rituali simboleggiati dal fuoco.

Simbologia.
Suo simbolo era il cerchio e la sua presenza era avvertita nella fiamma viva posta nel focolare rotondo al centro della casa e nel braciere circolare nel tempio di ogni divinità. Talvolta viene raffigurata assieme ad Ermes, ma mentre quest'ultimo aveva il compito di proteggere dal male e di propiziare una buona sorte, Estia santificava la casa.
La sua prima raffigurazione è stata una pietra, denominata erma, dalla forma di una colonna.

Culto.
Ogni città, nell'edificio principale, aveva un braciere comune, il pritaneo, dove ardeva il fuoco sacro di Estia, che non doveva spegnersi mai. Poiché le città erano considerate un allargamento del nucleo familiare, era adorata anche come protettrice di tutte le città greche.

Nelle famiglie, il fuoco di Estia provvedeva a riscaldare la casa e a cuocere i cibi.

Il neonato diventava membro della famiglia cinque giorni dopo la nascita, con un rito (anfidromie) in cui il padre lo portava in braccio girando attorno al focolare.

La novella sposa portava il fuoco preso dal braciere della famiglia di origine nella sua nuova casa, che solo così veniva consacrata.

I coloni che lasciavano la Grecia, portavano con sé una torcia accesa al pritaneo della loro città natale, il cui fuoco sarebbe servito a consacrare ogni nuovo tempio ed edificio. Un rito che sopravvive anche nelle Olimpiadi moderne.

Estia provvedeva il luogo dove sia la famiglia che la comunità si riunivano insieme: il luogo dove si ricevevano gli ospiti, il luogo dove fare ritorno a casa, un rifugio per i supplici. La dea e il fuoco erano una cosa sola e formavano il punto di congiunzione e il sentimento della comunità, sia familiare che civile.

L'arazzo di Estia.
""L'arazzo di Estia"" è una tardiva rappresentazione della dea come “Hestia Polyolbos"" (""Estia ricca di Grazia"") su un arazzo di scuola copta, realizzato in Egitto durante il VI secolo d.C..

"
"Enrico Catuzzi

Biografia.
È scomparso nel 2006, a 60 anni, a causa di infarto dopo aver accusato un malore al termine di una cena tra amici.

Caratteristiche tecniche.
Allenatore.
Ricordata la sua ""zona totale"", che fece applicare al in Serie B nella stagione 1981-1982, il cui gioco è considerato spettacolare; venne definito ""laboratorio calcistico degli anni 2000"". Alle sue squadre, schierate di preferenza con il 4-3-3, richiedeva precisi sincronismi di gioco, che spiegava spesso alla lavagna.

Carriera.
Giocatore.
Esordisce a 19 anni nella Scafatese, in Serie C, e in seguito milita nel (dove non è mai impiegato) e nel , con cui debutta in Serie B nel campionato 1969-1970. Dopo un'altra stagione in Umbria, passa al Savona (Serie C) e in seguito è costretto ad abbandonare la carriera ad alti livelli per via di un infortunio. Chiude l'attività agonistica nel Fiorenzuola, nel campionato di Promozione Lombardia 1972-1973.

Allenatore.
Inizia la carriera di allenatore nel 1975, allenando le giovanili del . Nel 1977-1978 affianca Zdeněk Zeman come assistente di Fernando Veneranda al , occupandosi anche delle giovanili. Nel 1978-1979 Catuzzi passa ad allenare il come secondo di Santececca e anche la formazione Primavera guidando e salvando la prima squadra nelle ultime giornate.Nel 1979-1980 allena solo la Primavera vincendo il girone meridionale e partecipa alle finali nazionali .Nel 1980-1981 allena la Primavera vincendo la coppa italia battendo in finale il Milan di Alberigo Evani e Andrea Icardi.

Prima del trionfo e primo trofeo del Bari in Coppa Italia Primavera,torna ad allenare la prima squadra nel 1980-1981 salvando dalla retrocessione il , dopo esser subentrato ad Antonio Renna. Nella stagione successiva il presidente Antonio Matarrese gli diede fiducia e Catuzzi decise di puntare sui ragazzi della Primavera. Nacque così il ""Bari dei Baresi"": un gruppo di ventenni quasi tutti autoctoni che sfiorò la Serie A. A Bari lanciò molti calciatori della ""Primavera"" avuti con sé negli anni precedenti, tra cui Nicola Caricola, Michele Armenise, Luigi De Rosa, Onofrio Loseto, Giorgio De Trizio. L'anno successivo con la stessa formazione, ad eccezione di Angelo Frappampina ingaggiato dal Bologna e Maurizio Iorio ceduto alla Roma, fu esonerato con la squadra all'ultimo posto della classifica, che poi guidata da Luigi Radice retrocesse in Serie C1.

Lasciato il Bari, dopo un'esperienza a Varese, viene ingaggiato dal Pescara, dove porta con sé alcuni ex calciatori avuti a Bari. Il primo anno sulla panchina del Pescara termina con il settimo posto in campionato facendo un calcio bello e divertente. Nella stagione 1985-1986 retrocesse in Serie C all'ultima giornata di campionato per poi venire ripescato a causa del fallimento del Palermo; questa fu una stagione molto travagliata per la vicenda del calcioscommesse che coinvolse numerose squadre e tesserati di quel torneo ed anche, seppur non direttamente, il Pescara. All'inizio della stagione 1986-1987 è di nuovo alla guida del dove per due anni consecutivi gli sfugge la promozione alla penultima giornata. Successivamente vaga per l'Italia con scarsa fortuna. Nella stagione 1988-1989 è al , dove viene esonerato poco prima di Natale; dopo una stagione di pausa, siede sulla panchina del per sole quattro giornate. In seguito allena le giovanili della Lazio per finire poi in Serie C alla guida della e del Leffe, dove viene chiamato nel marzo 1994 conquistando la salvezza e facendosi pagare in base ai punti conquistati.

Nell'annata 1994-1995 Giuseppe Pavone lo chiama a guidare il in Serie A per sostituire Zdeněk Zeman. La squadra alla fine del girone d'andata si trova a lottare per la zona UEFA, ma nel girone di ritorno accusa una brusca flessione di rendimento retrocedendo a fine stagione in Serie B. Catuzzi allenerà in seguito anche Pistoiese (esonerato a ottobre), (tra ottobre e dicembre 1997) ed Acireale.

Nel giugno 2000 riceve la chiamata da parte del Cska Sofia. Nonostante gli ottimi risultati (la squadra era seconda in campionato e nei quarti della coppa nazionale), nel dicembre dello stesso anno presenterà le dimissioni, a causa di contrasti con la dirigenza sul suo futuro contrattuale. Il 3 marzo 2001 viene richiamato dal Cska Sofia alla guida della squadra, con la quale concluderà il campionato al secondo posto staccato di sette punti dal Levski Sofia.

"
"Taco

I tacos sono delle ""tortilla"" messicane piegate su loro stesse, fatte con farina di mais o di frumento (Nord), contenenti condimenti di vari tipi. Esistono due tipi di ""taco"" ben distinti.

Il ""taco"" tradizionale messicano utilizza ""tortilla"" di mais o di frumento morbide, unte nel sugo del ripieno e scaldate brevemente, mentre quelle comuni in altri paesi usano ""tortillas"" fritte al punto di essere croccanti (""hard shell tacos""), preparate industrialmente e vendute nei supermercati, spesso come parte di un pacchetto comprendente gli altri ingredienti necessari. I ""tacos"" con le ""tortillas"" croccanti non vengono considerati come ""messicani"" in Messico, ma piuttosto un'invenzione tex-mex. 

Il ripieno è anche molto differente. In Messico i veri ""taco"" vengono preparati con carne cotta in vari modi (è spesso usata quella di manzo), pesce, ""queso fundido"" (formaggio fuso), cipolla cruda, salsa di ""chili"" verde piccante, insalata e soprattutto limone verde e foglie di coriandolo (cilantro). Spesso vi si aggiunge ""crema"" (panna acida), ""Pico de gallo"", guacamole. 

I ""taco"" ""tex-mex"" hanno un ripieno più standardizzato che consiste di carne macinata cotta in spezie considerate ""messicane"", formaggio grattugiato, pezzetti di pomodoro crudo, lattuga e salsa di pomodoro più o meno piccante.

I ""taco"" croccanti sono un piatto diffusissimo, tipico della Tex-Mex, assolutamente da non confondere con i burrito che si differenziano dai ""taco"" soprattutto per il modo in cui viene usata la ""tortilla"", letteralmente arrotolata attorno al condimento come a formare un grande involtino. Si possono preparare a casa, usando gli appositi ingredienti commerciali o comperare già pronti nei fast food.

Né il ""taco"" messicano né il ""taco"" croccante vanno confusi col taco indiano, diffuso nelle comunità indigene degli Stati Uniti. 

Negli Usa è molto popolare una catena di fast food: ""Taco Bell"", i cui menu sono composti soprattutto di ""taco"" e burrito.
Recentemente, anche in America si sono diffusi i ""soft taco"", preparati con ""tortillas"" non croccanti. Però questi ultimi utilizzano ""tortilla"" di farina di frumento, non quella di mais usata nei taco tradizionali.
"
"Guglielmo di Champeaux

Vita e pensiero.
Dopo aver studiato a Parigi sotto Manegoldo di Lautenbach e poi sotto Anselmo di Laon e Roscellino, insegnò nella scuola di Notre-Dame, di cui fu arcidiacono nel 1103. Tra i suoi allievi vi era Pietro Abelardo, con quale entrerà poi in polemica. Nel 1108 lasciò le sue dignità ecclesiastiche e si ritirò nell'abbazia di canonici regolari di San Vittore, che divenne sede di una celebre scuola di teologia. Vescovo di Châlons-en-Champagne, prese parte alla lotta per le investiture, appoggiando le posizioni della Chiesa e rappresentando papa Callisto II nel concilio di Mousson.

Nelle opere che ci sono pervenute, sostenne che i bambini che muoiano non battezzati sono necessariamente dannati, essendo l'anima infetta dai peccati del corpo e afferma che la volontà di Dio non può essere oggetto di discussione. Sostenne anche la teoria della creazione di un'anima per ciascun corpo.

Sostenne la dottrina della ""communitas universalium"", ossia che l'essenza delle specie apparterrebbe a tutti gli individui, persone o cose, distinguendosi queste ultime solo per i loro ""accidenti"", come il colore, il sapore, il peso, ecc.; in tal modo, gli individui Socrate e Platone avrebbero in comune l'essenza ""uomo"", distinguendosi fra di loro per caratteristiche individuali. In logica fu il principale assertore mel medioevo della concezione realistica degli universali. Gli universali secondo Guglielmo di Champeaux esistono nella mente di Dio ""Ante rem"" come modelli trascendenti delle cose particolari. Esistono ""In re"" come forme sostanziali delle cose, e ""post rem"" come concetti esistenti nell'intelletto umano.

In seguito all'obiezione di Abelardo, secondo la quale se l'essenza ""uomo"" appartiene interamente all'individuo Socrate non può appartenere contemporaneamente all'individuo Platone, Guglielmo modificò la sua teoria, sostenendo che ogni cosa individuale, distinta da qualunque altra, è tuttavia la stessa nell'indifferenza (""non - differenza"") della sua essenza: così, Socrate e Platone sono uomini distinti in quanto hanno accidenti diversi e tuttavia ""non"" sono ""differenti"".

Fu maestro di Ugo di San Vittore.




"
"Augusto II

"
"Salvatore Carcano

Biografia.
Figlio di Maria Cattaneo e Carlo Carcano diventò orfano di padre all'età di 10 anni, cosa che lo costrinse a lavorare interrompendo gli studi.

Dopo aver combattuto nella prima guerra di indipendenza come artigliere, si trasferì in Piemonte. A Torino venne arruolato come armaiolo nel Corpo Reale di Artiglieria ove in poco tempo fu nominato ""Artista"".

Congedato, entrò nel 1852 come operaio nella Fabbrica Reale di Torino e iniziò la sua carriera come inventore. Progettò e costruì macchine per la lavorazione delle canne, delle baionette e di altre armi. Cavour medesimo gli commissionò la preparazione delle armi per le truppe da inviare in Crimea.

Nel 1858 consegui una medaglia e un diploma d'onore all'Esposizione Nazionale di Torino.

Nel 1863 fu inviato in missione all'estero per collaudare macchine per la fabbricazione delle canne in acciaio. Dopo aver progettato un tipo di Otturatore ad ago si dedicò a altri brevetti adottati anche su armi straniere.

Nel 1868 progetta e trasforma a retrocarica il modello del Carcano Mod. 60, calibro 7,4, gittata massima metri 630, con cilindro girevole e scorrevole con all'interno il meccanismo di percussione e sicurezza, denominato Carcano Mod. 67. Nel complesso delle parti dell'otturatore differisce di poco dai sistemi consimili dell'epoca, ma ha il vantaggio di essere semplice e di avere un sistema di sicurezza a tubetto con dente a nasello. 

Nel 1879 venne promosso capotecnico principale di prima classe della Fabbrica Reale.

Infine lavorò sul fucile d'ordinanza, il Carcano modello 91. Diede anche il nome a una mitragliatrice a due canne da lui ideata.

La cartuccia che porta il suo nome è di carta. Nel fondello dalla parte interna vi è un robusto disco di caucciù o di latta, leggermente ricurvo all'orlo. Sopra di questo vi è la carica e su di essa, l'innesco di polverino fulminante compresso nella carta. Il proiettile copre l'innesco, e la cartuccia è chiusa sopra di esso. L'ago del percussore attraversa completamente l'innesco, ed apre il passaggio ai gas dell'esplosione fino alla cavità del proiettile, per produrne l'espansione ed il forzamento nell'anima della canna.



"
"Beautiful (Christina Aguilera)

Beautiful è una canzone di Christina Aguilera, tratta dall'album ""Stripped"" e scritta da Linda Perry, è una ballata romantica sull'importanza della bellezza interiore e sul sapersi accettare in tutte le nostre imperfezioni e diversità.

RCA ha lanciato ""Beautiful"" nelle stazioni radio americane il 16 novembre 2002. Il singolo si è imposto come un successo mondiale arrivando ai vertici delle classifiche di Australia, Canada, Irlanda, Nuova Zelanda e Regno Unito, e alla numero due nella classifica dei singoli più venduti negli Stati Uniti. A consacrazione della sua eccellente fortuna in Oceania e America, è stato insignito del disco di platino dall'Australian Recording Industry Association e di due dischi di oro rispettivamente dalla Recording Industry Association of America e dalla Recording Industry Association of New Zealandavendo vendendo circa 6 milioni di copie nel mondo.

È una delle canzoni più rappresentative della cantante, e uno dei suoi più grandi successi. Secondo una lista stilata da PopCrush, ""Beautiful"" è il singolo «più bello e memorabile di Christina Aguilera». Il brano ha vinto un Grammy Award per la Miglior performance pop vocale femminile nella cerimonia tenuta nel 2004, ed è stato anche candidato come Brano dell'anno. È stata inserita alla numero 52 nella graduatoria dei 100 brani più belli del decennio redatta dal ""Rolling Stone"", e alla numero 18 in quella delle 100 canzoni più belle del decennio di VH1.

Il brano.
Linda Perry aveva scritto ""Beautiful"" molto prima di farla ascoltare a qualcuno e la reputava a lei cara e molto personale ed esitava a condividerla con altre persone. In un primo momento, decise di farla ascoltare solo a Pink (cantante) che era in fase di stesura del proprio album ""M!ssundaztood"". La popstar ne rimase affascinata al punto da chiedere all'autrice di poterla incidere per il suo disco, ma Perry declinò annunciando che avrebbe voluto mantenerla per la propria carriera da cantante. Alcuni mesi dopo, mentre Linda Perry e Christina Aguilera si dedicavano alle sessioni del disco ""Stripped"", Perry decise di fare ascoltare anche alla cantante il brano. Anche a Christina Aguilera piacque così tanto che, mentre Perry lo suonava al pianoforte, la cantante accompagnò la musica col suo canto. Dopodiché, Christina Aguilera supplicò Perry di cederle il brano perché il suo album ne avrebbe avuto bisogno. Perry si sentiva al contempo esterrefatta e confusa perché, nonostante si fosse lasciata trasportare dall'interpretazione spettacolare dell'artista, non avrebbe ancora voluto dare quel pezzo a qualcun altro. Dopo aver fatto di tutto per aver per sé quella canzone, Christina Aguilera convinse l'amica a concederle di cantare il pezzo.

Grazie a questo singolo e alle sue qualità vocali, Christina Aguilera vinse il premio nella categoria Best Female Pop Vocal Performance ai Grammy Awards del 2004. La canzone fu anche nominata nella categoria Song of The Year, premio che tuttavia andò a Dance with My Father, di Richard Marx & Luther Vandross.

Impatto culturale.
Per via del grande impatto avuto nel 2002 ""Beautiful"" è stata decretata nel 2011 la canzone pop più empowerment per le persone LGBT del decennio. Il titolo è stato assegnato in seguito ad un sondaggio svolto tra i sostenitori dell'associazione Stonewall che lotta per i diritti omosessuali. Paul Gambaccini, personaggio radiofonico e televisivo inglese, ha commentato: «Recentemente molte delle cantanti più importanti degli Stati Uniti hanno registrato inni sull'auto empowerment come risposta a bullismo, omofobia e misoginia nelle scuole e nella società. Alcune di queste sono diventate delle grandi hit. Quella che ha registrato la maggior parte dei sostenitori online della Stonewall è stata la canzone della lesbica dichiarata Linda Perry """"Beautiful"""", resa popolare da Christina Aguilera. Questo brano è all'altezza del suo titolo. Come canzone e come performance, è un grande successo che ha ispirato milioni di giovani in tutto il mondo».
Successo commerciale.
Dopo il fallimento di ""Dirrty"" nelle classifiche USA, la casa discografica decide di pubblicare ""Beautiful"" per cercare di incrementare le vendite dell'album. La scelta si rivela molto azzeccata: il singolo arriva fino alla numero 2 della Hot 100 e ha successo in tutto il mondo. Nel Regno Unito è il quarto singolo di Aguilera ad arrivare al numero 1, dove rimane per 2 settimane, e raggiunge la prima posizione in molti altri paesi: Argentina, Australia (seconda numero 1 per la cantante dopo ""Lady Marmalade"" e disco di platino), Canada (terza numero 1 per la Aguilera dopo ""Genie in a Bottle"" e ""What a Girl Wants""), Cile (per 4 settimane), Nuova Zelanda.

il singolo ha venduto circa 6 milioni di copie.

Video.
Il videoclip diretto da Jonas Åkerlund e presentato il 17 novembre 2002 punta l'attenzione su temi importanti come anoressia nervosa, bulimia e l'omosessualità; la canzone ottiene un significativo successo nella comunità GLBT per l'impegno dell'artista nei confronti dei diritti agli omossessuali, impegno che le vale un GLAAD Media Award consegnato dal Gay & Lesbian Alliance Against Defamation (GLAAD).
















"
"Lars Frederiksen and the Bastards

Lars Frederiksen and the Bastards è il gruppo di Lars Frederiksen parallelo ai Rancid fondato nel 2001.



"
"Deserto di Atacama

Il deserto di Atacama è un deserto situato in America meridionale, estendentesi dal Perù meridionale al Cile settentrionale, tra la parte meridionale della regione di Arica e Parinacota e la parte settentrionale della regione di Atacama. Il deserto si trova fra la catena andina (Puna de Atacama) e la cordigliera della Costa presso il Pacifico. Il WWF classifica il deserto di Atacama come ecoregione dell'ecozona neotropicale (codice ecoregione: NT1303).

Territorio.
Il deserto di Atacama si estende lungo l'area costiera nord-occidentale del Cile, per una lunghezza di circa 1600 km e con una larghezza massima di circa 180 km. È uno dei deserti costieri più asciutti del mondo: le precipitazioni annue vanno da 0,6 mm nella regione di Arica a 2,1 mm nella regione di Iquique. La scarsità delle piogge è dovuta da un lato alla corrente di Humboldt, che raffredda l'aria facendo condensare le nuvole già sull'oceano, e dall'altro alla presenza ad est della catena della Ande, che intercetta l'umidità proveniente dal bacino amazzonico, creando così un perenne campo di alta pressione.

È caratterizzato da un clima desertico-oceanico e da una forte escursione termica, le cui temperature oscillano tra i 5 °C notturni ed i 40 °C diurni.

In alcune aree in corrispondenza dei pendii costieri o di isolati rilievi montani, lì dove il terreno riesce talora ad intercettare le nuvole, si sviluppano degli ecosistemi noti come ""lomas"" (in spagnolo letteralmente ""colline""), caratterizzati da comunità vegetali in grado di ricavare il loro sostentamento dalla nebbia che si crea in tali ambienti, localmente nota come ""camanchaca"".

Nel 2003 una squadra di ricercatori ha pubblicato un rapporto sulla rivista ""Science"" nel quale si riportano i risultati della riproduzione nella regione di Yungay del Deserto di Atacama degli esperimenti e delle prove effettuate dai veicoli spaziali Viking 1 e Viking 2 sul pianeta Marte per verificare la presenza di vita: visono state individuate solo scarsissime tracce di materia organica dimostrando così che si tratta di un luogo unico nella Terra.

Flora.
La zona costiera settentrionale dell'eco-regione è quasi del tutto priva di vegetazione, con l'eccezione di alcune cactacee quali ""Eulychnia"" spp. e ""Copiapoa"" spp.. Nelle aree con maggiore umidità come le ""lomas"" crescono oltre 500 specie differenti di piante vascolari appartenenti a 80 famiglie differenti. Le famiglie che esprimono la maggiore biodiversità sono Asteraceae, Nolanaceae, Cactaceae, Boraginaceae e Apiaceae. Oltre a numerose specie di piante erbacee si trovano anche diverse specie arbustive legnose come ""Prosopis chilensis"", ""Prosopis tamarugo"", ""Salix humboldtiana"", ""Schinus aareira"", ""Acacia macracantha"" e ""Caesalpinia spinosa"". Nella regione di Iquique, ad altitudine di circa 1.000 m, è presente una folta comunità di ""Tillandsia landbeckii"".
Gli altopiani costieri ospitano specie cespugliose il cui sostentamento è legato all'umidità della nebbia tra cui ""Heliotropium pycnophyllum"", ""Ephedra breana"" e ""Lycium deserti"". Nella parte più meridionale del deserto crescono ""Euphorbia lactiflua"", ""Eulychnia iquiquensis"", ""Echinopsis coquimbana"", ""Oxalis gigantea"", ""Lycium stenophyllum"", ""Proustia cuneifolia"", ""Croton chilensis"", ""Balbisia peduncularis"", ""Tillandsia geissei"", ""Skytanthus acutus"", ""Encelia canescens"", ""Frankenia chilensis"" e ""Nolana rostrata"".

In media ogni cinque anni, ma con un periodo statisticamente variabile fra i tre e i sette anni, nei mesi di dicembre e gennaio, il deserto di Atacama diviene teatro dello spettacolare fenomeno del ""desierto florido"". Il fenomeno è legato alle oscillazioni climatiche causate da El Niño, che generano un forte riscaldamento delle acque dell'oceano Pacifico orientale portando a un inusuale aumento delle precipitazioni, a seguito delle quali le distese sabbiose del deserto vengono ricoperte da una ""esplosiva"" fioritura di molteplici specie di differenti colori.
Le fioriture si susseguono in maniera non simultanea: dapprima fioriscono le specie bulbose, tra cui ""Rhodophiala phycelloides"", con fiori dal giallo al rosso, e ""Leucocoryne"" spp., con fiori bianchi; successivamente è la volta delle
spermatofite tra le quali ""Cistanthe grandiflora"", che forma estesi appezzamenti di colore violaceo, ""Nolana paradoxa"", con fiori lilla e celesti, ""Oenothera coquimbensis"", ""Cristaria ovata"", ""Encelia canescens"", ""Argylia radiata"", ""Alstroemeria kingii"" e ""Aristolochia bridgesii"".

Fauna.
La fauna dell'eco-regione è limitata a poche specie adattatesi all'habitat estremamente arido.
Tra i pochi mammiferi che è possibile incontrare nella regione ci sono la volpe grigia sudamericana (""Pseudalopex griseus"") e il roditore ""Phyllotis darwini"".
Le aree delle ""lomas"" sono visitate da diverse specie di uccelli tra cui il passero dal collare rossiccio (""Zonotrichia capensis""), l'erbero neroblu (""Volatinia jacarina"") e diverse specie di colibrì (p.es. ""Rhodopis vesper atacamensis"", ""Myrtis fanny"" e ""Thaumastura cora""). Ci sono inoltre alcune specie di uccelli il cui areale è ristretto alla parte settentrionale di questa eco-regione e al vicino deserto di Sechura: la silvistella del Cile (""Eulidia yarrellii""), il minatore beccogrosso (""Geositta crassirostris""), lo strisciaterra golabianca (""Upucerthia albigula""), il canestraio dei cactus (""Pseudasthenes cactorum""), il fringuello beccosottile (""Xenospingus concolor"") e il conibecco di Tamarugo (""Conirostrum tamarugense"").
Tra i rettili presenti nell'eco-regione ci sono i sauri ""Microlophus atacamensis"" (Tropiduridae), ""Liolaemus melanopleurus"" e ""Liolaemus nigrocoeruleus"" (Liolaemidae).

Popolazione.
I principali centri abitati dell'eco-regione sono le città portuali di Iquique, Caldera e Antofagasta, situate su terrazze poste alla base dei rilievi costieri. Su queste città convergono i prodotti dei numerosi centri minerari dell'interno (rame, cloruro di sodio, nitrato di sodio, sali di iodio), sui quali si regge l'economia della regione. San Pedro de Atacama è il principale punto di accesso per il deserto. Dal nome della regione deriva quello del minerale tipico dei giacimenti di rame, l'atacamite, nonché quello della paratacamite.

La regione, proprio a causa delle ricchezze minerarie, fu militarmente contesa fra Cile e Bolivia. Fu conquistata dal Cile con la guerra del Pacifico del 1879-83, che sottrasse la regione di Antofagasta alla Bolivia e quella di Tarapacà al Perù.

Conservazione.
L'ecoregione ospita tre aree naturali protette: il Parco nazionale Pan de Azúcar, la Riserva nazionale La Chimba e la Riserva nazionale Pampa del Tamarugal.


"
"Paolo Pardini

Biografia.
Subito dopo la laurea in Lettere all'Università di Pisa inizia a lavorare alla redazione della TGR di Firenze, successivamente a Roma dove collabora con tutte le testate nazionali ma anche le reti della Rai.

Nel 1991 vince il titolo di “""Inviato Speciale dell' anno""” in una trasmissione di Rai 2, condotta da Raffaella Carrà. Un vero e proprio concorso per giovani giornalisti televisivi sottoposti al giudizio del pubblico da casa tramite televoto.

Diventa giornalista professionista a “Famiglia Cristiana” e qualche anno dopo don Leonardo Zega lo nomina direttore del telegiornale di “Telenova”, l'emittente della Società San Paolo. Una redazione formata da una quindicina di giornalisti tra assunti e collaboratori, cinque appuntamenti quotidiani del tg, rubriche, trasmissioni di approfondimento da lui ideate e condotte come “""Il Cielo Sopra Milano""”, un talk show di politica e attualità di grande successo, e “""900 secondi con...""”, un faccia a faccia quotidiano con il personaggio del giorno.
Poi il rientro in Rai, a Milano, ma anche tanti periodi di lavoro a Roma, alla rubrica del TG1, “Tv7” e un lungo periodo al TG3 come conduttore sia dell'edizione nazionale delle 23,00, che del GT Ragazzi.

A Milano, oltre al lavoro quotidiano in redazione e la conduzione del tg serale ha lavorato come inviato per “""Europa""” e alla nascita e alla realizzazione della trasmissione “""Italie""”.

Nel 2001 ha condotto “Si Gira” l'appuntamento quotidiano su Rai 3 del Giro d'Italia.

Dal 2003 realizza una cinquantina di reportages per Rai 3 sulle montagne della Lombardia scalando tutte le principali vette delle Alpi lombarde compreso il Monte Rosa. Per questa attività ha ricevuto il ""premio Garda"" assegnato dall'Associazione Guide Alpine Italiane.

Tra il 2004 ed il 2009 realizza una serie di documentari di viaggio a sfondo religioso e legati a quelli che sono gli itinerari dello spirito: ""Pellegrini in Terra Santa"", ""San Pietroburgo - una storia scritta sull'acqua"", ""Alle radici della fede cristiana"", ""Magico Uzbekistan"" e ""Iran - antica Persia"".
Alcuni di questi documentari vedono la partecipazione di eminenti teologi e biblisti come il Card. Carlo Maria Martini e Mons. Gianfranco Ravasi.

Dal 2007 è il responsabile e conduttore della trasmissione di attualità europea """"Buongiorno Europa"""" in onda la domenica alle 11,10 sul Rai 3.

Nel 2007 riceve la menzione speciale nell'ambito del ""Premio Giornalistico Guido Vergani"" organizzato dal ""Gruppo Cronisti Lombardi"". 

Nella primavera del 2010 lavora alla realizzazione del nuovo programma giornalistico della TGR ""Buongiorno Italia"" in onda alle 7,00 del mattino sulla Terza Rete, programma di cui è anche conduttore.

Nel settembre del 2010 diventa responsabile della redazione culturale della TGR a Milano e cura e conduce la rubrica settimanale di appuntamenti culturali ""WeekendCultura""

Nell'aprile del 2013 è nominato Caporedattore della redazione Rai di Trento.
Oltre il suo lavoro quotidiano di responsabile del Telegiornale Trentino della Rai nel luglio 2013 conduce la trasmissione in diretta per l'inaugurazione del Muse, il museo della scienza progettato da Renzo Piano.

Nel dicembre 2013 conduce lo Speciale che accompagna per tutta la durata le Universiadi invernali che si svolgono in Trentino.

Nel maggio 2014 conduce gli speciali locali e nazionali dedicati al Festival del Cinema della Montagna di Trento, il più antico e famoso festival del cinema di montagna al mondo. 

Nell'ottobre del 2014 conduce la diretta per la ""prima"" del restaurato teatro Zandonai di Rovereto.

A novembre 2014 è nominato Caporedattore della redazione Rai di Firenze, primo responsabile dell'informazione di una sede regionale Rai ad essere scelto attraverso una selezione di merito interna ""job posting"".

Nel Marzo del 2015 conduce lo speciale di Rai 3 da Firenze dedicato all'anteprima dell'Expo di Milano 2015.

A Maggio 2015 conduce le tribune politiche con i confronti tra i candidati presidente per le elezioni regionali in Toscana. 

Dal 1º marzo 2016, diventa nuovo caporedattore centrale della TGR Lombardia, lasciando contestualmente la guida della sede Rai di Firenze. 

Tra novembre 2010 e giugno 2011, in occasione dei 150 anni dell'Unità d'Italia, conduce al Piccolo Teatro di Milano ""Italia Unita e Diversa"", un ciclo di incontri sull'Unità d'Italia ideati da Franco Iseppi, presidente del Touring Club Italiano e già Direttore Generale della Rai, con la partecipazione di autorevoli esponenti del mondo culturale italiano da Gianni Berengo Gardin a Gian Luigi Beccaria, da Salvatore Settis a Folco Portinari.

Sempre per il Touring Club Italiano conduce al Piccolo Teatro di Milano la serie 2011-2012 dei ""Mercoledì del Touring"" dedicata ai grandi viaggiatori, intervistando tra gli altri il documentarista Folco Quilici e l'inviato del Corriere della Sera Ettore Mo. 

Insegna ""Conduzione del Tg"" al master di giornalismo dell'Università Cattolica del Sacro Cuore di Milano.

Ha scritto numerosi libri tra i quali il romanzo “""Ombre Rosse""”; il saggio sul giornalismo “""Benvenuti a Disneyland""” e la raccolta di racconti “""Montagne di Lombardia""”.
"
"Edwin Abbott Abbott

Biografia.
Conosciuto tra i suoi contemporanei soprattutto come autore di opere teologiche, saggi letterari e manuali scolastici, Abbott è noto oggi principalmente quale autore di ""Flatland – A romance of many dimensions"" (in italiano ""Flatlandia – Racconto fantastico a più dimensioni"").

Abbott compì la sua formazione letteraria, scientifica e teologica alla City of London School, al St. John's College di Cambridge, alla King Edward's School di Birmingham e infine al Clifton College. Prese i voti nel 1862.

Tra il 1865 e il 1889 ricoprì l'incarico di rettore della City of London School, introducendo varie innovazioni che resero la scuola una delle migliori del tempo. Ripristinò, in particolare, la pronuncia classica del latino, e rese obbligatorio l'insegnamento della chimica per tutti gli studenti.

Nel 1889 si ritirò dall'insegnamento attivo per dedicarsi allo studio e alla scrittura. La sua produzione letteraria fu molto intensa (più di quaranta libri) ed eterogenea: spaziò dalle opere teologiche (""Philocristus"" – 1891; Onesimus – 1892) ai manuali scolastici (""How to write clearly"" – 1872; ""Shakespearian Grammar"" - 1870), alle biografie (quella di Francis Bacon è del 1885), sino all'opera per cui oggi è maggiormente noto, Flatlandia, pubblicata anonima nel 1884.

Flatlandia, che conobbe un successo limitato al suo apparire, è la prima opera in cui, attraverso la descrizione minuta di un mondo a due sole dimensioni, ovvero piatto, si suggerisce la quarta dimensione, e forse anche per questo fu riscoperta e particolarmente apprezzata solo nel XX secolo, dopo la divulgazione della teoria della relatività di Albert Einstein.

Abbott era il figlio maggiore di Edwin Abbott (1808–1882), già rettore della Philological School di Marylebone. Uno dei suoi fratelli, Evelyn Abbott (1843-1901), insegnò ad Oxford e fu autore di una storia della Grecia.



"
"Lago del Gallo

Il lago del Gallo o lago di Livigno è un lago artificiale al confine tra l'Italia e la Svizzera; all'estremità meridionale del lago c'è il paese di Livigno. Una piccola parte dell'estremità settentrionale del lago è in territorio svizzero (Grigioni-comune di Zernez) ed in questo punto vi è la diga costruita dalla società idroelettrica svizzera Engadiner Kraftwerke AG, quindi per metà in territorio svizzero e per metà in territorio italiano.

Il lago, allargamento di un analogo preesistente, ha una capacità di circa 164 milioni di metri cubi, grazie alla diga del Punt dal Gall, costruita tra il 1965 e il 1968. La Svizzera era interessata allo sfruttamento delle acque dell'Eno per scopi energetici, e per far ciò decise di costruire un lago artificiale nella valle. Nel medesimo periodo l'Azienda Elettrica Milanese si interessò per le medesime ragioni delle potenzialità della Valle di Livigno e, nel 1942, presentò un progetto di tunnel per la deviazione in direzione dell'Adda di parte delle acque dell'Aqua Granda, attraverso un sistema di dighe a Cancano. Dopo un negoziato durato 10 anni vennero soddisfatte entrambe le nazioni (convenzione di Berna, datata 27.05.1957 e ratificata in Italia dalla legge 26.02.1958 n. 215).

Nei pressi della diga, in territorio svizzero, c'è il Tunnel Munt la Schera che, lungo circa 3,5 km con un'unica corsia di marcia, collega Livigno e l'alta Valtellina con Zernez e la Bassa Engadina. Fu costruito dalla società svizzera per la messa in opera della diga stessa, ma dal 1969 fu aperto anche al traffico veicolare. Rimane aperto in inverno, quando la Forcola di Livigno (2.315 m s.l.m.) viene chiusa, risultando molto importante per il traffico con la Svizzera. Per percorrere questa direttrice, è richiesto il pagamento di un pedaggio.
"
"Castello di Njasviž

Il castello di Njasviž (in bielorussa: Нясвіжскі замак, Niasvižski zamak, in russo: Несвижский замок, in polacco: zamek w Nieświeżu) è un castello residenziale della famiglia Radziwiłł situato a Njasviž, in Bielorussia. Nel 2005 è stato inserito nell'elenco dei patrimoni dell'umanità dell'UNESCO.

Storia.
 

La tenuta è fra i possedimenti della famiglia Radziwiłł dal 1533, quando essa venne assegnata a Mikolaj Radziwiłł e a suo fratello Jan dopo l'estinzione della famiglia Kiszka. Poiché i Radziwiłł erano una delle più importanti famiglie del granducato di Lituania, l'Archivio lituano venne spostato qui nel 1551.

Nel 1582 Mikolaj Krzysztof Radziwiłł, maresciallo di Lituania, voivoda di Troki e di Vilnius e castellano di Šiauliai iniziò la costruzione di un imponente castello a tre piani. Benché i lavori fossero basati su di una struttura preesistente di un castello medievale, quelle che erano le fortificazioni vennero trasformate in una casa padronale in stile barocco-rinascimentale. La costruzione venne ultimata nel 1604, anche se 50 anni più tardi vennero aggiunte numerose gallerie. Gli angoli del castello furono fortificati con quattro torri ottagonali.
Nel 1706, durante la Grande guerra del nord, l'esercito di Carlo XII di Svezia saccheggiò il castello e ne distrusse le fortificazioni. Parecchi anni dopo la famiglia Radziwiłł invitò alcuni architetti italiani e tedeschi per rinnovare ed allargare il castello. Antoni Zaleski ne decorò le facciate gialle con stucchi barocchi. Le porte del XVI secolo vennero ricostruite e la torre a due piani venne coronata da un elmo. Fu in quest'epoca che i tre edifici che si affacciavano sul cortile centrale vennero uniti in un'unica grande struttura.

La costruzione più importante a Njasviž è la chiesa del Corpus Christi (picture) (costruita fra il 1587 e il 1603), unita al castello per mezzo di una diga su di un canale; la chiesa conserva le sepolture di 72 membri della famiglia Radziwiłł, ognuna di esse interrata in una semplice bara e sovrastata dallo stemma della famiglia. Progettata dall'architetto italiano Gian Maria Bernardoni, la chiesa è considerata il primo tempio gesuita costruito sul modello della Chiesa del Gesù a Roma, la prima basilica a cupola con facciata barocca nel mondo, nonché il primo edificio barocco dell'Europa Orientale. A parte elaborate sepolture principesche, l'interno presenta affreschi tardo-barocchi del 1760 e l'altare della Santa Croce, eseguito da scultori veneziani nel 1583.

Nel 1770 il castello venne occupato dalle forze russe e la famiglia Radziwiłł ne venne espulsa. Poco dopo l'Archivio Lituano venne trasferito a San Pietroburgo, dove si trova tuttora, mentre gran parte della collezione di opere d'arte raccolte nel castello venne distribuita fra vari nobili russi. Abbandonato dai legittimi proprietari e dall'esercito russo, il castello cadde lentamente in rovina. Tra il 1881 e il 1886, dopo essere stato restituito alla famiglia Radziwiłł, il principe Antoni Radziwiłł e la moglie francese Marie de Castellane ne rinnovarono l'interno. Essi fecero inoltre costruire un enorme giardino all'inglese, uno dei più grandi d'Europa con un'area di oltre un chilometro quadrato.

Nel 1939 la famiglia Radziwiłł venne nuovamente espulsa dal castello da parte delle forze d'invasione dell'Armata Rossa. Durante l'era sovietica esso venne usato come sanatorio, ragione per cui lo splendido parco finì in un grave stato d'incuria.

Nel 1994 il complesso del castello venne designato come ""riserva nazionale di storia e cultura"". Il restauro che ne seguì è stata aspramente criticata per le sue ""ricostruzioni ingiustificate"" di strutture demolite da lungo tempo, come per esempio un campanile. Nel 2002 il piano superiore della residenza venne distrutto da un incendio.


"
"Ferruccio Castiglioni

Carriera scacchistica.
Maestro FSI, fu per quattro volte campione di Milano e, nel 1961, vinse con la squadra milanese il Campionato Italiano a squadre.
La sua migliore prestazione si ebbe nel 1950 al Torneo Magistrale di Venezia, dove ottenne il 2º posto, ex aequo con Paoli e Giustolisi, alle spalle del vincitore Nestler.

Fu anche Maestro del gioco per corrispondenza e nel 1954 vinse il 6º Campionato Italiano per corrispondenza.
Dal 1958 al 1970 fu Direttore Tecnico unico dell'ASIGC.
Dopo la sua morte prematura, l'ASIGC organizzò in suo onore un memorabile torneo internazionale, la ""Targa Ferruccio Castiglioni"", al quale parteciparono circa 750 giocatori di tutti i paesi.

Notevole anche la sua attività di problemista e solutore; in questa specialità fu campione italiano nel 1937-38.



"
"Johnny Thunders

Thunders fu una delle figure più influenti del rock anni settanta. Oltre a fungere da anello di congiunzione tra il rock decadente di gruppi come Velvet Underground e Stooges e il glam-rock di Marc Bolan e David Bowie, Thunders con i New York Dolls prima e gli Heartbreakers poi contribuì alla nascita del movimento punk aggiornando la figura del rocker ribelle, disperato e solitario tipica della cultura romantica statunitense. Guadagnatosi una vera e propria reputazione di ""eroe maledetto del rock"" a causa degli eccessi con alcol e soprattutto droghe (eroina), la sua figura viene spesso paragonata a quella di Keith Richards nella ""mitologia rock"".

Biografia.
Nato da una famiglia di immigrati italiani di seconda generazione originari della provincia di Avellino, appena giovanissimo suona il basso nel suo primo gruppo chiamato, i Johnny & the Jaywalkers, ma ben presto abbandona la band per unirsi agli Actress, ensemble che comprendeva due futuri membri dei New York Dolls, Arthur Kane e Billy Murcia.
Il gruppo cambiò nome in New York Dolls nel 1971 e fu allora che il giovane Genzale scelse il nome d'arte Johnny Thunders.L'esperienza con i Dolls durò fino al 1975, quando la band si sciolse e Thunders formò, sempre a New York, gli Heartbreakers con Jerry Nolan e Richard Hell.

Nel 1977 la band pubblicò il suo primo e ultimo album, ""L.A.M.F."", a nome Johnny Thunders and The Heartbreakers. Tra il 1978 e il 1988 pubblicò vari album solisti, prima di morire nel 1991, nella camera 37 di un albergo del Quartiere Francese di New Orleans, il ""St. Peter House"", probabilmente per overdose di metadone.










"
"Opera rock

Un'opera rock è una composizione musicale in stile rock dotata di una struttura narrativa organica che si presta a essere rappresentata in forma scenica.

Origine e definizione dell'opera rock.
Essa nasce come un'evoluzione del concept album e presenta notevoli affinità con il musical, al quale viene spesso assimilata. L'opera rock ha dato inoltre origine a realtà analoghe legate ai più svariati generi musicali, portando alla nascita, soprattutto a partire dalla seconda metà degli anni novanta, di creazioni classificabili come ""opera metal"", ""opera rap"" e ""opera hip hop"" che, nella loro natura di ""opera album"", seguono principi analoghi a quelli dell'opera rock.

L'elemento caratteristico di questo genere musicale è la sua chiara struttura drammatica, in cui i brani musicali non soltanto sono legati da un tema o un argomento comune (come avviene nel Concept Album), ma presentano una precisa sequenza narrativa, con tanto di scene e personaggi. Per queste sue caratteristiche l'Opera Rock si presta frequentemente a essere rappresentata in forma di oratorio o dramma scenico. In tale veste essa risulta del tutto assimilabile al concetto di Musical.

L'opera rock presenta tuttavia una natura spiccatamente musicale, la cui rappresentazione in forma scenica (divenendo così un musical a tutti gli effetti) rappresenta un passo ulteriore, del tutto autonomo e opzionale. Malgrado ciò, comunque, gran parte delle Opere Rock, soprattutto in tempi recenti, vengono ideate sin dall'inizio per essere portate in scena come musical, così come numerosi musical di successo sono di fatto delle Opere Rock (è questo il caso di ""Jesus Christ Superstar"" ed ""Evita"").

Rispetto ai musical tradizionali, l'Opera Rock non presenta generalmente momenti di prosa o recitativi, ma una sequenza ininterrotta di canzoni, in cui la componente teatrale e coreografica risulta di secondaria importanza. Negli ultimi anni, soprattutto in Italia, il termine è stato spesso assimilato a quello di Opera popolare, della quale le recenti Opere Rock rappresenterebbero un sottogenere. Attualmente i due termini vengono frequentemente utilizzati da autori italiani ed europei per indicare realizzazioni che spesso rientrano di fatto nella categoria del Musical.

Storia dell'opera rock.
Quello che appare essere stato il primo esperimento di opera rock fu realizzato da Tito Schipa Jr., figlio del tenore Tito Schipa, compositore e direttore d'orchestra, al Piper Club di Roma nel maggio del 1967, il quale propose l'opera ""Then an Alley"", anche nota come ""The Beat Opera"", in cui adattò 18 canzoni di Bob Dylan e le inserì in una messa in scena teatrale.
In seguito Schipa scrisse ""Orfeo 9""; questa fu la prima rock opera originale italiana e venne rappresentata nel gennaio 1970 al Teatro Sistina di Roma. L'opera divenne poi un doppio album e un film sotto la direzione musicale di Bill Conti.

Il primo esempio di opera teatrale a incorporare musica rock e musica pop fu ""Hair"", musical su temi hippie, che aveva il sottotitolo di ""The American Tribal Love/Rock Musical"" e che fece il suo debutto alla fine del 1967. Così come ""Jesus Christ Superstar"", la prima opera rock dopo ""Hair"", che ebbe però un'accoglienza molto discussa al momento della sua uscita. Essa era stata composta da Andrew Lloyd Webber e Tim Rice e venne proposta al pubblico sotto forma di album musicale. Soltanto successivamente, dopo il successo riscontrato, venne messa in scena a teatro e ne fu tratto un film che contribuì ad aumentare il successo dell'opera. Con i guadagni realizzati dall'album fu messo in scena il secondo lavoro ""Godspell"" sempre basato sull'argomento religioso. L'opera che fu scritta dopo ""Jesus Christ Superstar"" venne però messa in scena prima.

Nel 1971 fu la volta di ""Mass"" del compositore e direttore d'orchestra Leonard Bernstein che con un gruppo di musicisti rock propose un lavoro, composto da musiche rock e blues, che comprendeva liriche scritte da Stephen Schwartz compositore di ""Godspell"". Il musical rock perse popolarità alla fine degli anni settanta ed ebbe poi una ripresa di popolarità negli anni novanta con ""Rent"" di Jonathan Larson.

Opera rock.
Pete Townshend, sia da solo sia con la sua band The Who, è sicuramente l'artista singolo maggiormente associato al termine ""opera rock"".
Il primo esempio della forma si ebbe nella traccia ""A Quick One While He's Away"" dal secondo album degli Who, ""A Quick One"" del 1966, una suite di nove minuti costituita da brevi canzoni che raccontavano la storia della seduzione di una giovane ragazza da parte di un autista di nome Ivor. Con la pubblicazione di ""Tommy"" (1969) con gli Who avviene la completa maturazione dell'opera rock, essendo ancora oggi considerato Tommy il primo ""concept album"" del rock moderno, e dunque la prima opera rock della storia della musica contemporanea.

Nei mesi e negli anni immediatamente successivi alla sua pubblicazione, il concetto di opera rock venne ampiamente ripreso e perfezionato da un gran numero di artisti e complessi musicali. Lavori come ""Arthur (Or the Decline and Fall of the British Empire)"" dei Kinks (ottobre 1969), ""Thick as a Brick"" dei Jethro Tull (1972), ""Ziggy Stardust"" di David Bowie (1972) e ""The Lamb Lies Down on Broadway"" dei Genesis (1974), contribuirono a diffondere questa nuova e particolare forma di espressione artistica, che con il tempo cominciò a perdere la caratterizzazione pop rock che era stata inizialmente introdotta dai The Who, per cominciare invece a legarsi indissolubilmente alla scena progressive e art-rock che spopolava in quegli anni. Le composizioni diventavano quindi sempre più articolate e strutturalmente complesse, mentre le tematiche della narrazione talvolta incominciavano ad assumere risvolti di tipo metafisico o fantascientifico.

L'ispirazione di Townshend?
Larry Norman dichiarò che la rock opera, della durata di quindici minuti, ""The Epic"" del 1966 dei People!, scritta in compartecipazione con Denny Fridkin, fu la prima vera rock opera. ""Secondo lo storico del rock Wally Rasmussen, Pete Townshend fu d'accordo che ... (The Epic) servì da ispirazione alla stesura dell'opera Tommy dei Who, sia come canovaccio sia come esempio di opera rock. In una intervista rilasciata ad Angela Yeager del giornale ""Statesman Journal"" del 23 giugno 2005, Larry Norman dichiara: ""Pete Townshend maturò l'idea per ""Tommy"" ascoltando la mia opera rock (""The Epic"").

Il sito web di Norman riporta: ""Pete Townshend confermò che questa era stata la ragione per cui scrisse ""Tommy"" per ""The Who"" alla fine della lunga tournée con ""People!"" quando ritornò in Inghilterra per scrivere le musiche dell'album successivo della band"". La biografia di Norman sul sito ""Gospel Music Hall of Fame"" indica che ""Pete Townshend ha detto che l'opera ""The Epic"" di Larry, gli ispirò la composizione della sua opera Tommy"". ""Una delle canzoni, ""Organ Grinder"" tratta l'argomento di un molestatore di bambini nel Panhandle Park di Haight Ashbury... Come si evince ascoltando l'intero album, Pete Townshend and The Who guardano molto da vicino l'opera The Epics di Larry Norman.

Per altri come Roberto Casalini e Paolo Cirticelli, nel loro libro: ""Rock: 500 album da collezione"", Prima di ""Tommy"" (comunemente considerata la prima Opera rock) si dovrebbero menzionare ""S. F. Sorrow"", del 1968, dei Pretty Things e ""Arthur"" dei Kinks, contemporaneo al lavoro degli Who (anche se tecnicamente l'album fu pubblicato dopo).
Il genere musicale dell'opera rock fu parodiato nell'opera ""Strong Bad Email"". Il testo di quest'opera fu realizzato mettendo assieme una parola presa da ogni email precedentemente ricevuta.

Evoluzione nel tempo.
Con il passare degli anni e la scoperta di nuovi orizzonti musicali, l'idea di opera lirica in chiave rock cominciò a essere applicata anche ad altre tipologie di musica più moderne, come ad esempio il progressive metal. Il primo disco a sancire questa commistione fu """" degli americani Queensrÿche (1988). L'album fu enormemente apprezzato da pubblico e critica (sempre nel contesto relativamente di nicchia della musica metal) e si impose come una pietra miliare per gli ulteriori sviluppi dell'opera rock.

Dalla sua pubblicazione in avanti, molti altri complessi metal presero a cimentarsi con questo tipo di composizioni, indipendentemente dal loro genere musicale, che a questo punto poteva assumere contaminazioni di ogni tipo. A oggi sono state pubblicate un vastissimo numero di ""opere metal"", che spaziano dall'heavy classico al progressive, financo al power e al metal sinfonico, arrivando a toccare anche gli stili più estremi come l'avant-garde. Particolarmente significativi per questa evoluzione furono anche album come """" dei Savatage (1991) e ""The Crimson Idol"" dei W.A.S.P. (1992), generalmente considerati tra il novero delle migliori produzioni di quegli anni.



"
"Rapier
"
"Angelo di Monteverde

Angelo di Monteverde - o Angelo della Resurrezione - è il nome con cui viene indicata la statua di angelo che decora una delle tombe monumentali più conosciute (quella della famiglia Oneto) al Nicchione XIII del Porticato superiore a ponente, all'interno del cimitero di Staglieno di Genova.

È una delle opere più conosciute dello scultore italiano Giulio Monteverde (1837 - 1917) che la realizzò, insieme al monumento funebre, nel 1882, quindi nella sua piena maturità. Fra le opere scultoree che rappresentano angeli (numerose altre sono quelle che decorano tombe all'interno della necropoli genovese), l'Angelo di Monterverde è considerato uno dei momenti più alti della scultura di ""genere"".

A commissionare l'opera fu Francesco Oneto, un benestante commerciante presidente della Banca Generale, che intendeva in tal modo onorare la memoria della sua famiglia.

Dall'angelo raffigurato nella statua traspare una forte carica di emotività sensuale che rompe con gli schemi scultorei fino ad allora in voga: sebbene l'angelo regga con la mano destra la tromba del giudizio universale, la sua postura ed il suo sguardo imperscrutabile hanno tutt'altro che un aspetto consolatorio, come ci si aspetterebbe da una figura angelica, facendolo apparire per contro lontano e distaccato rispetto all'evento di cui è muto testimone.

L'originalità del capolavoro di Monteverde (che aveva già realizzato nel 1868 a Staglieno il monumento Pratolongo ed avrebbe poi scolpito nel 1893 quello per la Tomba Celle) ha stimolato nel tempo la fantasia di numerosi altri scultori, fino a creare un vero e proprio ""stile"". Numerose imitazioni - anche ad opera dello stesso autore originale - sono infatti rintracciabili, oltre che nello stesso cimitero di Staglieno, anche in necropoli estere sia in Europa che nelle Americhe.

La principale replica venne realizzata dall'autore nel 1891 per la propria cappella funeraria al Cimitero del Verano, la cui costruzione era iniziata nel 1885 in forma di un tempio aperto su tre lati. La statua è stata recentemente vandalizzata con la rottura delle dita della mano destra e della canna della tromba.


"
"Sardaukar

I Sardaukar sono dei soldati presenti nei romanzi di fantascienza del Ciclo di Dune di Frank Herbert e nei prequel del Preludio a Dune di Brian Herbert e Kevin J. Anderson.

Storia.
I Sardaukar imperiali sono dei soldati fanaticamente devoti all'Imperatore Padiscià di Casa Corrino, la famiglia che ha regnato sull'universo conosciuto per oltre 10.000 anni fino agli eventi narrati nel primo romanzo della serie, ""Dune"". Elemento chiave per il controllo di Casa Corrino sul trono imperiale, le truppe Sardaukar sono i migliori soldati dell'universo e sono temuti da tutti, solo i Fremen possono essere considerati al loro livello. Sono addestrati segretamente su Salusa Secundus, il pianeta prigione imperiale, le cui dure condizioni (la mortalità tra i nuovi prigionieri è di oltre il sessanta per cento) assicurano che solo gli uomini più forti e feroci possano sopravvivere. L'addestramento dei Sardaukar si basava sulla brutalità, un disprezzo quasi suicida per l'incolumità personale e sull'uso della crudeltà come arma per indebolire gli avversari con il terrore. In ""Dune"", un Bashar Sardaukar sbeffeggia il Dr. Yueh per aver espresso dispiacere per il suo tradimento. Thufir Hawat nota anche che ""Sotto molti aspetti, anche il minore in grado dei Sardaukar ha un'esistenza esaltante quanto quella di un membro delle Grandi Case."" Le uniformi dei Sardaukar vengono descritte come grigie con bordi oro e argento.

""Dune"".
All'inizio di ""Dune"" l'81º Imperatore Padiscià Shaddam Corrino IV ha messo il Duca Leto Atreides al comando del pianeta desertico Arrakis, meglio noto come Dune, l'unica fonte naturale della spezia, la sostanza più preziosa dell'universo conosciuto. Leto si rende conto che Shaddam, preoccupato dalla crescente popolarità della Casa Atreides, gli ha teso una trappola; se non fosse riuscito almeno ad uguagliare la produzione di spezia dei suoi predecessori, la malvagia Casa Harkonnen, ciò avrebbe influito negativamente sulla situazione finanziaria e politica degli Atreides. Inoltre, la sola presenza degli Atreides su Arrakis riapre la faida vecchia di 10.000 anni tra essi e gli Harkonnen. Ne segue un attacco a sorpresa degli Harkonnen, insieme a due legioni di Sardaukar con uniformi Harkonnen (per nascondere il coinvolgimento dell'Imperatore), che sfruttano un tradimento da parte del medico del Duca, il dr. Yueh, e riescono a distruggere le forze degli Atreides e causare la morte di Leto. La sua concubina Lady Jessica e suo figlio Paul si rifugiano tra i Fremen, i nativi di Arrakis, un popolo che vive nascosto nel deserto, con una popolazione molto numerosa e abilità guerriere pari ai Sardaukar. I Fremen riescono reggere il confronto con i Sardaukar e perfino a sconfiggere e catturare alcuni degli ""invincibili"" soldati dell'Imperatore. L'addestramento di Paul nelle tecniche Bene Gesserit e l'unione degli abitanti del deserto sotto il suo comando galvanizza i Fremen, che vedono in Paul un messia, e rende le loro forze inarrestabili.

Usando la tecnica Bene Gesserit di persuasione nota come Voce, Paul riesce a umiliare un capitano Sardaukar, Aramsham, costringendolo ad arrendersi. Tuttavia, la resistenza di Aramsham è tale che non rivela il suo nome fin quando Paul non usa nuovamente la Voce. Quando, subito dopo la battaglia di Arrakeen, Paul ordina a un ufficiale Sardaukar appena fatto prigioniero (""biondo e dai tratti delicati"" caratteristiche che indicavano un alto rango tra i Sardaukar) di portare un messaggio all'Imperatore, costui inizialmente lo ignora; solo l'avvertimento ""il tuo Imperatore potrebbe morire"" fa sì che l'ufficiale acconsenta a portare il messaggio. La sconfitta dei Sardaukar e il controllo di Paul sulla spezia gli permette di deporre Shaddam, sposare sua figlia maggiore, la principessa Irulan, e salire al trono. Paul afferma che avrebbe ordinato il risanamento dell'ecologia di Salusa Secundus e vi avrebbe esiliato Shaddam e la sua famiglia.

""Messia di Dune"".
In ""Messia di Dune"" i Sardaukar non hanno un ruolo di primo piano, ma vengono citati diverse volte; viene accennato che un ufficiale Sardaukar ha avuto l'accortezza di conservare il cadavere di Duncan Idaho allo scopo di resuscitarlo come ghola per utilizzarlo come istruttore per i Sardaukar. Più avanti viene menzionato che il vecchio Imperatore Padiscià stava effettuando delle manovre di atterraggio con l'unica legione di Sardaukar rimastagli, legione che la principessa Irulan descrive al nuovo imperatore Paul Muad'dib come una semplice forza di polizia. Un riferimento minore è quando viene ipotizzato che ci potessero essere delle spie dei Sardaukar tra i funzionari della Gilda Spaziale in visita al palazzo imperiale. C'è anche una nota umoristica quando Stilgar domanda all'Imperatore Paul-Muad'dib se Gengis Khan fosse un Sardaukar.

""I figli di Dune"".
Durante gli eventi narrati in ""I figli di Dune"" (1976), la principessa Wensicia, una delle figlie di Shaddam IV, organizza un complotto per far tornare al potere la sua famiglia e i Sardaukar. Dopo la sua vittoria Paul Atreides aveva consentito ai Corrino di mantenere solo una forza di Sardaukar relativamente piccola, migliorando le condizioni di Salusa Secundus con il pretesto di rendere il pianeta più ospitale per i Corrino esiliati, ma in realtà con l'intenzione di rendere il pianeta non più adatto all'addestramento militare come in precedenza. Capendo questi motivi nascosti, il figlio di Wensicia, Farad'n, ha fatto in modo di mantenere una severa disciplina per mantenere i Sardaukar in efficienza. Tuttavia il piano di Wensicia fallisce quando Farad'n si arrende spontaneamente al nuovo imperatore, il figlio di Paul Leto Atreides II.

""L'imperatore-dio di Dune"".
In ""L'imperatore-dio di Dune"" viene menzionato che durante i 3.500 anni di regno di Leto II, uno dei tanti ghola di Duncan Idaho al servizio aveva guidato ciò che rimaneva dei Sardaukar in una ribellione fallita, cosa che aveva spinto Leto II ad abolire il corpo militare dei Sardaukar, sostituendoli con l'esercito composto da sole donne delle Ittiointerpreti, che avevano anche sangue Sardaukar nelle vene. Leto riteneva che le organizzazioni militari maschili fossero predatorie e inclini a tormentare la popolazione civile in assenza di nemici esterni, nonché fortemente propensi ad attività omosessuali.

""The Dune Encyclopedia"".
""The Dune Encyclopedia"" (1984), scritto da Willis E. McNelly come guida ai libri del Ciclo di Dune, venne autorizzato da Frank Herbert, ma viene contraddetto dai suoi libri successivi e per questo motivo considerato non-canonico. Le due voci dell'Encyclopedia sui Sardaukar affermano che il vessillo di battaglia dei Sardaukar è completamente nero, e che i Sardaukar fossero discendenti di un'etnia guerriera di Salusa Secundus, i Sardau. Una voce intitolata ""Aramsham, Otto"" dice che dopo la caduta della dinastia dei Corrino il capitano avesse scritto un libro in memoria dei giorni gloriosi dei Sardaukar, ""The Sardaukar Strike"", e che si fosse suicidato, incapace di accettare la nuova situazione.

Videogiochi.
I Sardaukar compaiono anche nei giochi di strategia basati sui romanzi del Ciclo di Dune. In ""Dune II"" (1992) e ""Dune 2000"" (1998) sono la fanteria di Casa Corrino nella modalità giocatore singolo, anche se in ""Dune 2000"" possono essere utilizzati dagli Harkonnen in modalità multigiocatore. In """" (2001) sono una fazione minore e possono allearsi con ciascuna delle tre case (Atreides, Harkonnen e Ordos).
"
"Mull of Kintyre

Il Mull of Kintyre (in gaelico scozzese e gaelico irlandese ""Maol Chinn Tíre"", in scots ""Mull o Kintyre"") è la sezione sud-occidentale della lunga penisola del Kintyre, situata nell'Argyll, in Scozia. È la terra della Gran Bretagna più vicina all'isola d'Irlanda, in particolar modo alle coste nord-orientali della contea nordirlandese dell'Antrim, dalle quali è nitidamente visibile in giornate non eccessivamente nebbiose.

L'area ospita un faro storico ed è descritta nell'omonima canzone del 1977 di Paul McCartney e Denny Laine.
Anche una composizione per cornamuse e tamburi, spesso eseguita dai reggimenti scozzesi dell'esercito britannico, si intitola appunto ""Mull of Kintyre"".
"
"Reparti mitraglieri

I reparti mitraglieri sono reparti di un esercito specializzati nell'uso della mitragliatrice.

Origini.
La costituzione organica di veri e propri reparti mitraglieri è da datare nella metà del XIX secolo, quando nel corso della Guerra di secessione vennero impiegate i primi veri modelli di mitragliatrici, operate da apposito personale specializzato.

Successivamente reparti mitraglieri furono impiegati dall'esercito francese durante la Guerra franco-prussiana del 1870. Le mitragliatrici del tipo de Reffyé erano riunite in batterie ed appartenevano all'Arma di Artiglieria e come piccola artiglieria furono in effetti impiegate. Il reparto mitraglieri dell'esercito francese era su batterie di sei pezzi, inserite nell'organico divisionale, quindi ogni divisione aveva una batteria, il pezzo era trainato da due pariglie ed aveva quattro serventi con una dotazione di 25000 cartucce.

Dopo le esperienze della Guerra anglo-boera e della Guerra russo-giapponese gli eserciti europei organizzarono reparti di mitraglieri, questi reparti, a livello di sezioni (cioè a livello equivalente al plotone) erano assegnati ai reggimenti o ai battaglioni di fanteria. Nell'esercito tedesco le mitragliatrici erano organizzate in compagnie ognuna delle quali aveva sei armi ed era assegnata ai reggimenti di fanteria o cavalleria, con due pariglie per il traino delle armi. All'inizio della Prima guerra mondiale tutti i reggimenti permanenti avevano la compagnia mitraglieri, mentre solo parte dei reggimenti di riserva la aveva ed i reggimenti della Landwehr (esercito territoriale) ne erano totalmente privi. Diversamente dalla Germania la Francia aveva i reparti mitraglieri inquadrati in sezioni organiche ai battaglioni di fanteria e cavalleria. La Russia, che nel corso della campagna di Manciuria aveva apprezzato il supporto che davano le mitragliatrici alla fanteria, istituì una commissione che decise di inserire le mitragliatrici nell'organico dei corpi di fanteria e cavalleria. Dato il particolare tipo di terreno operativo in Italia e Austria le mitragliatrici operavano per sezioni di due armi someggiate, assegnate in Italia ai battaglioni alpini (due sezioni) e di fanteria (una sezione), mentre in Austria i battaglioni di Jäger (fanteria leggera) ed i reggimenti di fanteria avevano una sezione ciascuno.

In conclusione, all'inizio della Prima guerra mondiale le mitragliatrici erano ancora considerate piccoli pezzi di artiglieria, e come tali venivano trasportate da traini di cavalli o someggiate. In Italia generalmente era vista come un'arma ibrida, che racchiudeva in sé le caratteristiche di un'artiglieria di seconda classe e di una fanteria concentrata.

Prima guerra mondiale.
Nel corso della guerra questi concetti furono rivisti da tutti i principali belligeranti, trasformando profondamente l'organico dei reparti mitraglieri. Considerando le differenze evolutive di tali reparti si traccerà lo sviluppo su base nazionale, tenendo comunque conto che le due alleanze (Intesa e Imperi centrali) tesero sempre ad avere criteri di impiego, e quindi reparti organici simili entro la propria alleanza.

Ciò che fu più rilevante è il passaggio, avvenuto in tutti gli eserciti, della mitragliatrice da arma sussidiaria all'azione dei fucilieri ad arma totalmente integrata nella fanteria, a cui i fucilieri dovevano fornire appoggio e protezione

Francia.
Poco dopo l'inizio della guerra avevano distribuito le mitragliatrici organicamente alle compagnie di fanteria (un'arma per compagnia). All'inizio della guerra il battaglione di fanteria aveva in organico 6 mitragliatrici, che nel 1915 furono aumentate e raggruppate in una compagnia autonoma (8 armi), poco dopo fu previsto l'inserimento di un'ulteriore compagnia (totale 16 armi). Nel 1916 fu costituita una terza compagnia armata si mitragliatrici e furono introdotti nel battaglione un certo numero di fucili automatici.

Al termine della guerra il battaglione mitraglieri francese è su 3 compagnie di mitraglieri ed una di fucilieri, ed è ritenuto troppo pesante per la manovra. Tuttavia comprende ben 84 armi automatiche fra mitragliatrici e moschetti automatici, potendo quindi fornire un notevole appoggio di fuoco, doppio di quello di un battaglione di fanteria normale.

Germania.
I tedeschi, ad imitazione dei francesi, dopo l'inizio della guerra avevano distribuito le mitragliatrici organicamente alle compagnie di fanteria con le stesse modalità.

Il battaglione di fanteria con cui i tedeschi scatenarono le loro offensive nella primavera del 1918 aveva come arma prevalente la mitragliatrice, presentando più di 30 mitragliatrici su 4 o 5 compagnie, una delle quali era armata di mitragliatrici pesanti (10-12) e le altre di mitragliatrici leggere (5-6), ovviamente oltre all'altro armamento di fanteria. L'unità tattica per l'impiego della fanteria era la squadra mitraglieri, che, portandosi avanti, effettuava tiro di soppressione sulle mitragliatrici avversarie, mentre le mitragliatrici pesanti, utilizzando il tiro indiretto, impegnavano i punti di resistenza più forti.

Italia.
All'inizio della guerra le mitragliatrici erano raggruppate in sezioni o compagnie, sotto il controllo diretto del comandante dell'unità tattica (reggimento di fanteria di linea o battaglione di fanteria speciale), valutando l'impiego tattico delle armi più utile nella difensiva che nell'offensiva. L'impiego della mitragliatrici era codificata nel Regolamento d'impiego del 1913, in cui era previsto l'impiego di tali armi in attacco solo in terreno libero, tenendole comunque fra le armi di seconda linea. In difesa le mitragliatrici devono costituire una riserva di fuoco, possono essere utilizzate fin dall'inizio dell'azione solo nel caso che sia disponibile un munizionamento molto abbondante. Nelle operazioni di cavalleria le mitragliatrici dovevano essere utilizzare per occupare e presidiare punti critici di particolare importanza. Per quanto riguardava l'uso delle mitragliatrici con le truppe alpine, veniva messa particolare enfasi sul risparmio di munizioni, date le difficoltà di rifornimento in terreno di montagna.Nel 1916 le mitragliatrici furono inquadrate in compagnie, costituite su tre sezioni di due armi, assegnate organicamente ai comandi delle maggiori unità (brigate, divisioni, Corpi d'armata) che le distaccavano ai reggimenti di fanteria nel caso di azioni rilevanti

Constatando lo scarso numero di mitragliatrici disponibili, le sezioni della cavalleria già nel 1915 furono trasferite alla fanteria e furono utilizzate solamente per la difesa, senza spostarle per gli attacchi. Con la stessa circolare che istituiva l'assegnazione delle mitragliatrici alle grandi unità veniva considerata una differente modalità di impiego, orientata verso l'utilizzo in attacco «...senza tema che cadano in mano al nemico: ad attacco riuscito, per ogni mitragliatrice perduta, se potranno prendere assai più all'avversario». Questa nuova modalità di impiego spostava la mitragliatrice da arma (statica) di artiglieria ad arma di accompagnamento della fanteria.

Nel maggio 1917 veniva predisposta una nuova organica per la fanteria, in particolare nel battaglione la 4° compagni di fucilieri fu sostituita da una compagnia su mitragliatrici pesanti, mentre in precedenza erano state inserite due sezioni di pistole mitragliatrici con i compiti tattici tipici delle mitragliatrici leggere. A partire dal 1º luglio di tale anno le compagnie mitraglieri furono integrate nei reggimenti di fanteria, quindi, anziché portare le mostrine della specialità, ebbero numero e mostrine del reggimento di fanteria in cui erano inquadrate. Fra la fine del 1917 e l'inizio del 1918 appare un'evoluzione del criterio di impiego delle mitragliatrici, in quanto, mentre le mitragliatrici leggere (pistole mitragliatrici) continuano ad essere usate a tiro diretto e brevi distanze, le mitragliatrici pesanti cominciano ad utilizzare il tiro ficcante a lunga distanza. L'uso delle pistole mitragliatrici come mitragliatrici leggere, naturalmente, non era del tutto soddisfacente, data la diversa natura dell'arma, tuttavia era necessario per la scarsezza di mitragliatrici adatte nel Regio Esercito, che indicava la mitragliatrice Fiat Mod. 14, che comunque, non rispondeva alle specifiche di una mitragliatrice leggera, come rappresentante di tale classe.

L'ultimo esperimento di organica sul battaglione di fanteria venne effettuato nel settembre 1918, dopo aver adottato la mitragliatrice leggera SIA Mod. 1918 al posto delle pistole mitragliatrici ed utilizzando la Fiat Mod. 14 come mitragliatrice pesante. Il nuovo battaglione di fanteria era indicato come ""battaglione T"", organizzato su 5 compagnie, tre di moschettieri, una di mitraglieri ed una mista su un plotone di arditi, un plotone con cannoni da trincea, un plotone con lanciabombe ed un plotone zappatori. In conclusione il nuovo battaglione aveva in dotazione 19 mitragliatrici (10 pesanti e 9 leggere) e 18 moschetti automatici. L'impiego tattico era orientato a utilizzare le mitragliatrici e i moschetti automatici come nuclei di attacco, collegati fra loro e protetti dai fucilieri.

All'atto dell'entrata dell'Italia in guerra, era organicamente assegnata ad ogni battaglione, sia di fanteria che di bersaglieri, una sezione mitragliatrici equipaggiata con il tipo Maxim Mod. 1911. Durante il periodo della guerra vennero apportati ai reparti mitraglieri successivi incrementi di personale e tipo di arma:

La nuova dottrina organica inizio conflitto prevedeva:

Nel 1916 viene distribuita ad ogni compagnia di fanteria e sue specialità una sezione, ovvero due armi di pistole mitragliatrici FIAT Mod.1915 Villar Perosa.

Grande sviluppo di questi reparti si ebbe, presso tutti gli eserciti, durante la Grande Guerra. La caratteristica della lotta di posizione portò le mitragliatrici ad un continuo ed enorme incremento.

Durante il periodo della guerra tutto venne modificato secondo le esigenze del momento ed anche dall'incremento di nuove armi tecnologicamente più avanzate. Caratteristica dei nuovi battaglioni doveva essere il rilevante numero di mitragliatrici con la specializzazione ""leggere"" e ""pesanti"" e con compiti ben distinti ed integrantesi.

Gli studi al riguardo sono proseguiti ininterrottamente anche dopo la Seconda guerra mondiale attraverso esperienze, esperimenti vari e di diversa durata.

Durante la prima guerra mondiale, per vari problemi (apparato produttivo antiquato, limitazioni finanziarie, miopia dello stato maggiore, lentezza dei comandi ad adeguare le tattiche prebelliche alla situazione concreta, strapotere degli industriali e particolarmente del duopolio FIAT e Breda, capaci di affossare progetti nazionali come la Perino, e rallentare l'acquisto di armi estere come le Lewis) i battaglioni italiani furono notevolmente meno dotati di armi automatiche rispetto a quelli tedeschi e inglesi, e insufficienti rispetto a quelli austriaci e francesi.
Verso il principio del 1917 la tattica dell'uso delle mitragliatrici italiane era adeguata e corrispondente a quella degli eserciti stranieri, ed era stata compresa ad ogni livello la necessità di utilizzare anche in prima linea armi automatiche che dovevano accompagnare e precedere la fanteria armata di fucile. I motivi sovraesposti impedirono però di dare attuazione pratica a questi intendimenti, poiché le mitragliatrici di ogni battaglione erano in genere solo 13 (Alpini, Bersaglieri e Arditi avevano leggermente più armi, anche se con differenze notevoli da reparto a reparto). Gli effetti si videro nella Battaglia di Caporetto, dove alcuni battaglioni d'élite tedeschi operavano con fino a 72 mitragliatrici, e tutte le armi catturate dagli austro-ungarici venivano immediatamente rimesse in funzione.

Dopo questi risultati l'opposizione degli industriali italiani all'importazione di armi straniere passò completamente in secondo piano, e si cercò di aumentare la produzione di armi nazionali, anche se la dotazione media d'armi per battaglione non raggiunse mai quella dell'esercito tedesco.

Seconda guerra mondiale.
Il ritardo italiano in fatto di mitragliatrici non fu colmato nel primo dopoguerra, e non fu compreso dal regime fascista, che magnificò, come arma risolutiva, l'obsoleta baionetta. Anche la sperimentazione di armi automatiche (moschetti, fucili, pistole mitragliatrici e ibridi tra questi modelli) fu rallentata, sia per ragioni di bilancio, sia per il disinteresse dal regime. Nella seconda guerra mondiale dunque le mitragliatrici italiane (eccettuate la Breda Mod. 37 e le mitragliere Breda da 20 mm) risultarono sia inferiori tecnicamente a quelle avversarie (in modo molto più netto che nel 1915), sia in numero insufficiente alla bisogna. In particolar modo mancava una valida arma leggera, e le armi medie erano troppo pesanti per essere rapidamente spostate (come invece era il caso di quelle tedesche); inoltre i modelli da Breda Mod. 31 da 13,2 mm e Breda-SAFAT da 12,7 mm furono distribuiti in pochissimi esemplari ai reparti, e quasi esclusivamente montate su carri, impedendo all'esercito di disporre di una ""vera"" mitragliatrice pesante. Il vero punto debole, oltre alla scarsità generale di armi automatiche, era la mediocrità delle mitragliatrici leggere, in particolare il fucile-mitragliatore Breda Mod. 30, un'arma insufficiente oltre che eccessivamente complessa.

In buona parte degli altri eserciti ogni squadra fu dotata di mitragliatrici leggere o medie, mentre ogni battaglione fu dotato di una compagnia armi (mortai e mitragliatrici, più eventuali armi controcarri), o di una compagnia comando che conteneva anche delle sezioni-plotoni mitraglieri.

La maggior parte delle mitragliatrici leggere usate nella seconda guerra mondiale furono progettate tra gli anni venti e gli anni trenta, soprattutto a partire dal modello rappresentato dalla mitragliatrice leggera Lewis inglese e dal fucile mitragliatore BAR americano, grande importanza progettuale fu assunta dalle mitragliatrici leggere cecoslovacche ZB vz. 26, che funsero da modello per il Bren britannico e modelli francesi, giapponesi, polacchi ecc.; erano accompagnate da mitragliatrici più pesanti, derivate in genere dai migliori modelli apparsi alla fine della prima guerra mondiale, soprattutto Browing e Vickers.

I tedeschi invece decisero di abbandonare la diarchia tra armi leggere e medie/pesanti, sviluppando delle mitragliatrici medie relativamente leggere, impiegabili sia come armi d'accompagnamento che come armi d'assalto, come la MG 34 e la MG 42.


Bibliografia.
<!dato che una nota si riferisce alla bibliografia ho inserito le note dopo la bibliografi stessa -->
"
"Radziwiłł

La famiglia Radziwiłł, in lituano Radvila, in bielorusso Радзівіл, Radzivił, in latino Radvil, è una famiglia della più alta nobiltà che è stata molto potente per secoli, prima nel Granducato di Lituania e poi nella Confederazione polacco-lituana.

Motto di famiglia.
Il motto di famiglia è ""Bóg nam radzi"" che tradotto significa ""Il Signore è il nostro consiglio"" o meglio ""Dio ci Illumina"".

Storia.
Recenti ricerche sembrano suggerire che la famiglia Radziwiłł discenda da boiardi lituani, che avanzarono notevolmente di posizione sociale nel corso del XV secolo. Essi discendevano dall'antica famiglia lituana Astikai, che aveva possedimenti vicino alla città di Kernavė. Un avo della famiglia Radziwiłł è stato Radvila Astikas, un nobile lituano.

La famiglia Radziwiłł mantenne la sua importanza e lo status di szlachta per più di cinque secoli. Essa acquistò e mantenne grande importanza e influenza dal XV-XVI secolo fino agli inizi della seconda guerra mondiale nel 1939. Dalla famiglia sono scaturiti numerosi uomini politici, comandanti militari, uomini ecclesiastici, benefattori e imprenditori che hanno avuto un notevole impatto nella storia e nella cultura della Polonia, della Bielorussia, della Lituania e dell'Europa in generale. E cosa certa che i Radziwill ebbero influenza e potere pari alle famiglie Reali. Basti pensare che ebbero il possesso di 23 tra castelli e palazzi, 426 tra grandi e piccole città, 2032 tenute, e 10053 villaggi. Le proprietà della famiglia avevano un'estensione pari a 27.000 km quadrati che corrispondono a 2.700.000 ettari (poco meno del Belgio).

La famiglia Radziwiłł raggiunse l'apice della sua importanza e del suo potere nel periodo della Confederazione polacco-lituana, nel XVI secolo. Essi ricevettero il titolo di ""Reichsfürst"" (principi dell'Impero) da Massimiliano I, Sacro Romano Imperatore, nel 1515. Questo titolo era assolutamente insolito fra gli szlachta.

Il ramo della famiglia detto Biržai-Dubingiai aveva la sua sede nel Castello di Dubingiai e, dalla seconda metà del XVII secolo, nel Castello di Biržai (entrambi situati nell'odierna Lituania). Questo ramo si estinse con la morte di Ludwika Karolina Radziwiłł nel 1695. Dal XVIII secolo tutti i Radziwiłł sono discendenti del ramo detto Nieśwież-Ołyka, che aveva la sua residenza principale al Castello di Njas'viž, nell'odierna Bielorussia.
"
"Rivo Tella

Il Rivo Tella o rio Tella è un affluente del fiume Volturno, la cui sorgente si trova alle pendici di Monte Melito sui monti Trebulani (comune di Dragoni), nei pressi della frazione di Maiorano di Monte.

Attraversa i comuni di Dragoni, Liberi, Castel di Sasso, Piana di Monte Verna, Caiazzo e Alvignano ricevendone l'acqua di scolo dei molti torrenti che scorrono sul territorio. Attraversa la zona compresa dalla parte occidentale dei Monti Trebulani ai colli di Caiazzo e Alvignano dove poi si immette nel fiume Volturno in località Alifani. 
La maggioranza dell'acqua è ricevuta da una sorgente che si trova in località ""Fontana Murata"" nel territorio di Caiazzo. Il percorso dalla sorgente alla foce è di circa 20 km. Ha la proprietà di un ruscello ma una certa consistenza d'acque.
"
"Argileto

L<nowiki>'</nowiki>Argileto, ""Argiletum"" in latino, era una antica strada di Roma che collegava il quartiere della Suburra al foro romano. Corrispondeva alle attuali via Leonina e via della Madonna dei Monti.

Descrizione.
L'Argileto era una strada molto importante; era infatti la strada dei librai e la troviamo citata da molti autori antichi, come per esempio da Orazio, Marziale, o da Seneca, che ci hanno tramandato anche i nomi dei loro fornitori di fiducia.

Cenni storici.
Con la costruzione del Foro di Nerva, chiamato anche ""Foro transitorio"", avvenuta nel 97 d.C. per volere di Domiziano, il primo tratto dell'Argileto venne sostituito dal Foro di Nerva.

Nella parte iniziale dell'Argileto, dal lato del foro, sorgeva il Tempio di Giano che Domiziano sostituì con un arco quadrifronte al margine della nuova piazza.
"
"Amico da Venafro

Fu uno dei quattro capitani fiorentini che comandavano la milizia nella resistenza agli imperiali di Carlo V.

Biografia.
Figlio di una prestigiosa famiglia di Venafro, decise di abbracciare la carriera militare. Fu a lungo con Giovanni dalle Bande Nere, di cui, dopo esserne stato allievo, divenne assistente.
Nel 1527 iniziò il suo servizio presso la repubblica fiorentina. Nell'agosto 1529 difese Cortona con Pasquino Corso.
Nel settembre del 1529 fu costretto ad abbandonare la caserma di Cortona senza affrontare il nemico a causa di un'epidemia che aveva colpito i fanti al suo comando. Ad ottobre passò alla guardia di Firenze, affiancando Marzio Orsini sul colle di Giramonte. Vicino a Barduccio combatté e scacciò i fanti guidati da Piermaria dei Rossi.Divenne uno dei quattro capitani sotto la guida di Malatesta Baglioni durante l'assedio di Firenze da parte di Carlo V. Nel marzo 1530, durante gli scontri, fu ferito ad un braccio da un colpo d'archibugio. Rimase anche ustionato dallo scoppio di un barile di polvere da sparo. Accanto a lui combatteva anche il giovanissimo figlio Lucio. Il quartiere da lui comandato era diviso, come gli altri, in quattro gonfaloni.
Il 5 maggio 1530, solo e disarmato presso la chiesa di S. Francesco, fu colpito a tradimento con 27 coltellate da un gruppo di sicari assoldato da Stefano Colonna come vendetta per un'offesa ricevuta.
Per quanto non si abbiano altre particolari notizie biografiche di questo condottiero, il suo nome è strettamente legato alla disperata difesa di Firenze.

"
"Altin Lala

Possiede anche la cittadinanza tedesca.

Carriera.
Club.
KF Tirana.
Comincia la sua carriera da professionista nelle file del KF Tirana, in Albania, squadra della Kategoria Superiore, la massima serie del campionato albanese. Qui vi gioca per 3 stagione fino al 1996.

Borussia Fulda.
Nel 1996 va a giocare in Germania, nel Borussia Fulda, squadra della terza serie del campionato tedesco, in 2 anni colleziona 56 presenze e 6 gol.

Hannover 96.
Nel 1998 viene acquistato dall', squadra militante nella Zweite Liga, la serie B tedesca, con la quale nel 2002 conquista la promozione in Bundesliga.

Ha trascorso quasi tutta la sua carriera calcistica nell', dove ha vestito la maglia numero 8 e di cui ne è diventato anche il capitano dopo la morte suicida del compagno di squadra Robert Enke, precedente capitano.

Nazionale.
Ha collezionato 79 presenze e segnando anche 3 con la nazionale albanese.

È tuttora il secondo in assoluto nella classifica delle presenze di tutti i tempi dell'Albania, superato da Lorik Cana nel 2014.
Statistiche.
Presenze e reti nei club.
""Statistiche aggiornate all'11 ottobre 2012.""

Cronologia presenze e reti in nazionale.
 

"
"Stefano Magaddino

Biografia.
Stefano Magaddino nacque a Castellammare del Golfo, in provincia di Trapani, il 10 ottobre del 1891. Magaddino emigra da giovane negli Stati Uniti, prendendo casa a Brooklyn e successivamente diventando boss della famiglia di Buffalo.

Nel 1921 viene arrestato perché ritenuto coinvolto nell'omicidio, nel New Jersey, di un uomo del clan rivale. Agli inizi degli anni '30 partecipa alla guerra castellammarese.

Nel 1936 subisce un attentato ma a morire, per errore, è la propria sorella. Decide quindi di spostarsi verso la zona di Niagara Falls (New York) mettendo su un commercio clandestino di alcol durante gli anni del proibizionismo.

Dopo il proibizionismo, accresce la propria ricchezza praticando estorsioni, rapimenti, gioco d'azzardo e usura. Negli anni scampa a diversi attentati e mantiene la guida della propria famiglia per circa 50 anni, rappresentandola nella commissione di Charles ""Lucky"" Luciano.

Stefano Magaddino muore per un attacco di cuore nel 1974 all'età di 82 anni. Il funerale, fu celebrato nella locale chiesa e fu sepolto nel cimitero di St. Joseph a Niagara Falls, New York.

"
"Angelo Giusti

Carriera scacchistica.
Maestro ASIGC, vinse nel 1955 il 7º Campionato italiano per corrispondenza.
Nel 9° e nel 10º Campionato Italiano si piazzò al 2º posto per spareggio tecnico, pur avendo ottenuto lo stesso punteggio dei vincitori.

La sua attività a tavolino fu limitata; vinse -comunque- il campionato regionale toscano nel 1932 e nel 1939.

Partite.
D. Gastaldi - A. Giusti (6º Campionato Italiano per corrispondenza, 1953-54)
1. d4 d5 2. c4 c6 3. Cf3 Cf6 4. Cc3 dxc4 5. a4 Af5 6. Ce5 e6 7. f3 Ab4 8. e4 Axe4 9. fxe4 Cxe4 10. Ad2 Dxd4 11. Cxe4 Dxe4+ 12. De2 Axd2+ 13. Rxd2 Dd5+! 14. Rc2 0-0 15. Cxc4 b5 16. Ce3 Dc5+ 17. Rb1 Cd7 18. g3 Cb6 19. axb5 cxb5 20. Ag2 Tab8 21. Tc1 De5 22. Txa7 Cc4 23. Te1 Dd4! 24. Ta6 Cd2+ 25. Ra2 Db6!! 26. Ta3 b4 27. Ta4 Dd4! 28. Ra1 Tfc8 29. Td1 b3! 30. Ta3 Tc2 0-1



"
"Klodian Duro

Carriera.
Nazionale.
Vanta 77 presenze e 4 gol con la Nazionale albanese, dove vi ha giocato dal 2001 fino al 2011, ed è al 2º posto nella classifica delle presenze di tutti i tempi dell'Albania.
Statistiche.
Presenze e reti nei club.
""Statistiche aggiornate al 13 marzo 2013.""
"
"Joseph Colombo

Biografia.
Nato a New York City il 16 giugno 1923 da una famiglia di immigrati siciliani, suo padre Antonio era anch'esso un mafioso, ucciso tramite strangolamento e ritrovato all'interno della propria macchina nel 1935.

Molto legato e devoto alla dottrina cattolica, entrò a far parte della Famiglia Profaci all'inizio degli anni quaranta, e durante la seconda guerra mondiale prestò servizio nella guardia costiera.

Carriera criminale.
Colombo è stato uno dei più potenti e influenti boss mafiosi degli anni sessanta. Capo della famiglia Profaci, ribattezzata dalle autorità anticrimine Famiglia Colombo, dal 1963 al 1971.

I suoi figli, Anthony e Christopher, sono stati anch'essi complici di attività criminose, soprattutto usura. Prima lavorò al porto occupandosi, per la famiglia, di gioco d'azzardo e prestiti a usura e alla fine degli anni cinquanta venne promosso da soldato a capodecina. Nel 1961 all'interno della famiglia scoppia una faida interna tra il vecchio boss Profaci e i giovani e ambiziosi Fratelli Gallo. Colombo rimase un fedelissimo di ""Don Peppino"" ed infatti, durante gli anni del conflitto, si salvò da un paio di tentati omicidi ordinati da Gallo. Nel 1962 Joe Profaci muore di cause naturali e gli succede, come capo della famiglia, suo cognato Joseph Magliocco, che assieme a Joe Bonanno decidono di uccidere Lucchese, Gambino ed altri boss della commissione che segretamente sostengono i Fratelli Gallo.

Magliocco delega l'organizzazione degli omicidi proprio a Colombo che però andrà a riferire tutto alle vittime designate e così, con il loro supporto e con la morte per cause naturali di Magliocco, nel 1963 Colombo diventa il boss della famiglia. Alla fine degli anni sessanta crea la lega dei diritti civili degli italoamericani. Nell'estate del 1970 l'FBI comincia ad indagare sulle sue attività. Gli altri boss cercano di convincere Colombo a lasciare perdere la lega e di cercare di dare meno nell'occhio ma Colombo, ormai sentendosi sempre più potente, rifiutò.

Nel frattempo Joe Gallo, che si batteva per il controllo della famiglia, uscì dal carcere. Il 28 giugno del 1971 al ""Columbus Circle di Manhattan"", davanti a decine di migliaia di persone, un killer afroamericano di nome Jerome Johnson, spacciandosi per giornalista, si avvicinò a Colombo e gli sparò in pieno petto; il killer a sua volta venne crivellato di pallottole dai figli di Colombo e dai loro uomini.

Quest'attentato fece esplodere di nuovo la guerra contro i Fratelli Gallo, che provocherà 27 omicidi. Colombo resterà in coma fino al giorno della sua morte avvenuta il 1º ottobre del 1978 in un ospedale del New Jersey. I sospetti della polizia ricaddero subito su Joe Gallo, che si pensò avesse ordinato l'omicidio per liberarsi di un pericoloso avversario. Alla guida della famiglia gli succederà Vincenzo Aloi.
"
"Joe Colombo

Biografia.
Nato nel 1930 a Milano, il designer Cesare Colombo, che optò poi per il nome Joe, è il secondo di tre fratelli, e suo padre Giuseppe, era imprenditore che ereditò un'azienda di nastri e la trasformò in una manifatturiera di conduttori elettrici. Colombo arriva al design relativamente tardi, passando la maggior parte della sua giovinezza, fino ai trent'anni, tra la pittura e la scultura. Studia all'Accademia di Belle Arti di Brera, a Milano, all'inizio degli anni '50, ed in questo periodo si unisce al Movimento Nucleare, movimento artistico all'avanguardia fondato da Enrico Baj e Sergio Dangelo nel 1951 che, agitato dall'ansia internazionale dovuta alla bomba nucleare, cerca di rompere i confini statici della pittura tradizionale.

Nel 1953 Colombo entra nel mondo del design quando crea un soffitto decorativo per un club jazz di Milano, e l'anno dopo una serie di Television Shrines per la Triennale di Milano e, ispirato da questi lavori, si iscrive al Politecnico di Milano alla facoltà di architettura. Quando suo padre si ammala nel 1958, Colombo abbandona la pittura ed insieme a suo fratello Gianni si occupa dell'azienda di famiglia, usando la fabbrica come spazio sperimentale per le ultime tecniche di produzione e i nuovi materiali, tra cui la fibra in vetro, il PVC, e il polietilene.

Nel 1962 Colombo apre uno studio di design a Milano, dove si dedica primariamente a commissioni architettoniche - tra cui numerosi rifugi sciistici e hotel in montagna - e al design di prodotti. I suoi design erano caratterizzati da forme otticamente audaci e rotonde, ed era un sostenitore dell'utilizzo di tecnologie moderne per creare nuove soluzioni di design.

La carriera del design di Colombo viene tragicamente interrotta nel 1971 da un arresto cardiaco che lo uccide all'età di 41 anni. Nonostante ciò, è stato molto prolifico durante i suoi (quasi) dieci anni da designer. Progetti di spicco includono alcuni dei più iconici design degli anni '60, come la poltrona ""Elda"" nel 1963, fatta completamente di fibra in vetro; la luce da esterni ""Ragno"" nel 1964, che è anche una seduta; la sedia impilabile ""Universale"" (1965-1967), che fu prodotta in diverse altezze e che era fatta interamente in polipropilene; la sua serie di mobili modulari del 1967 conosciuta come ""Additional Living System"", che era composta da pezzi curvi di diverse misure che potevano essere uniti in numerose configurazioni per formare sedie, divani o interi salotti, e che poi incluse la famosa poltrona ""Tubo"" del 1969; e la sveglia ""Tubo"" e il carrello ""Bobby"" (entrambi del 1970); la serie di poltrone e chaise longue Additional System del 1969, prodotta da Sormani.

Partecipa alla XIV Triennale di Milano, in cui in uno spazio interamente dedicatogli, espone nuove proposte di design d'interni, tra cui il celebre ""Sistema programmabile per abitare"".

Nel 1963 vince la Medaglia d'Oro alla Triennale di Milano con la lampada da Tavolo acrilica, attualmente parte integrante della collezione permanente del Museo d'Arte Moderna di Filadelfia.

Nel 1967 vince il Premio Compasso d'Oro per la lampada ""Spider"", prodotta da OLUCE.
Nel 1968 ottiene il Design International Award a Chicago.

Nel 1970 vince il Premio Compasso d'Oro per un ""Condizionatore d'aria"" prodotto dalla CANDY.

Nel 1971 il Boby, prodotto per B-Line, vince il Primo premio allo SMAU di Milano.

Nel 1972, poco dopo la sua prematura morte, il suo progetto di ""Unità arredativa globale"" viene esposto alla mostra Italy: The New Domestic Landscape che si tiene al MOMA di New York, realizzato da Elco-FIARM, Boffi, Ideal-Standard, con l'assistenza di Sormani.

Nel 1984 si tiene al Musée d'Art Moderne di Villeneuve-d'Ascq una sua retrospettiva.

Dal 16 settembre al 18 dicembre 2005 presso la Triennale di Milano si è tenuta la retrospettiva ""JOE COLOMBO Inventing the future"".

Attualmente il suo studio è diretto da Ignazia Favata, che recentemente ha pubblicato un volume sulla produzione del designer milanese.







"
"Njasviž

Njasviž (in bielorusso: Нясві́ж; in russo: Несвиж, traslitt. ""Nesviž""; in lituano: ""Nesvyžius"", in polacco: ""Nieśwież"") è una città della Bielorussia. È un centro amministrativo nella voblasc' di Minsk e sede di un Patrimonio dell'umanità dell'UNESCO, il Castello di Njasviž.

Storia.
I primi documenti che parlano della città di Njasviž risalgono all'anno 1223. In poco tempo essa cadde sotto il potere di uno stato vicino, il Granducato di Lituania. Nel XV secolo, quando era ancora una piccola città, divenne possedimento della famiglia Radziwiłł. Da allora e fino al 1939 il ramo principale di quella famiglia sviluppò Niasviž come la propria residenza. Nel 1562, poco prima che il Granducato di Lituania si unisse al Regno di Polonia per creare la Confederazione polacco-lituana, qui venne stampato il primo libro in bielorusso (all'epoca non esisteva la lingua bielorussa nel senso comune del termine).


"
"Alberico Broglia di Chieri

Biografia.
Di Alberico Broglia di Chieri si hanno scarse notizie biografiche. Apparteneva alla famiglia dei Gribaldenghi, discendente dal vecchio ceppo dei Visconti di Baldissero.
Nel 1396 era con Biordo dei Michelotti, con Brandolino da Forlì e con Azzo da Castello a fare scorrerie nel contado di Perugia e a minacciare la città, tanto che il Magistrato, pensando di poterli allontanare con dell'oro, diede a ciascuno dei capitani quattrocento fiorini. Il tributo non impedì e neppure frenò le devastazioni.

Quando Biordo dei Michelotti fu al servizio dei fiorentini, i fuoriusciti della città tentarono di rivoltarsi con le armi contro il Broglia e contro il suo vecchio amico.

Nello stesso anno, il 10 marzo fu occupata da parte del Broglia e da Brandolino Turrita, contrariamente a promesse che i due venturieri avevano fatto ai senesi.

Nel 1404 il Broglia ebbe il Castello di Arignano e non si sa dietro quale servigio l'ebbe in compenso.

"
"Joseph Magliocco

Biografia.
Giuseppe Magliocco nacque a Portella di Mare, una frazione di Misilmeri (in provincia di Palermo), il 29 giugno del 1898. Emigrò a New York nel 1914, dove entrò a far parte della cosca di Joseph Profaci diventando il suo braccio destro oltre che cognato. Magliocco viene arrestato assieme a suo cognato Joe e a Vincent Mangano in un summit mafioso il 5 dicembre 1928 all'hotel Statler di Cleveland; tuttavia uscì dopo 2 anni. Subito dopo la sua uscita ci fu la Guerra Castellamarese, in cui Magliocco rimase neutrale.

Trent'anni dopo verrà arrestato alla celebre Riunione di Apalachin il 17 novembre del 1957. Magliocco si occupò principalmente di gioco d'azzardo e sindacati, controllando gran parte di Brooklyn e Staten Island, fino alla sua morte. Il 2 giugno 1962, con la morte di suo cognato Profaci, Magliocco assume la guida della famiglia. In quel periodo, all'interno della famiglia, c'era la faida con i fratelli Gallo: la faida continuerà con rapimenti e attentati per tutto il 1962. Il 28 dicembre 1963 Magliocco muore per un attacco di cuore. Gli successe alla guida della famiglia Joseph Colombo.
"
"Tregua (Cristina Donà)

Tregua è il primo album della cantautrice rock italiana Cristina Donà, uscito nel 1997 per la casa discografica Mescal.

Il disco.
""Tregua"" è stato prodotto da Manuel Agnelli, fondatore e leader degli Afterhours. Prima di essere pubblicato ha avuto una lunga gestazione: nell'autunno del 1995 è iniziata la pre-produzione del disco con Agnelli, mentre le registrazioni si sono tenute nel febbraio 1996, seguite dai missaggi nel mese di marzo dello stesso anno. Solo nel febbraio del 1997, a un anno dalla registrazione, l'album è uscito, pubblicato dalla Mescal, che da agenzia di management è diventata anche casa discografica proprio con questo album di Cristina Donà.

""Tregua"" è stato premiato con la Targa Tenco 1997 per il miglior album al debutto e ha vinto i referendum dello stesso anno di Max Generation e della rivista per addetti del settore Musica & Dischi, ricevendo subito grandi consensi dalla critica. Il risultato senza dubbio più importante rimane comunque quello della segnalazione sulla rivista musicale britannica Mojo tra i migliori album del 1997 su indicazione di Robert Wyatt, che votò ""Tregua"" tra i suoi dischi preferiti di quell'anno.

Nel 1998 questo album è valso a Cristina Donà anche il Premio Lunezia, come migliore autrice emergente per il valore poetico delle sue canzoni.

I testi e le musiche di ""Tregua"" sono di Cristina Donà; la musica di ""Ho sempre me"" e di ""Raso e chiome bionde"" è stata scritta dalla Donà insieme a Manuel Agnelli.

Il brano ""Tregua"" è dedicato a Kurt Cobain.



Note.
Dalla fine del 2006 Cristina Donà è entrata a far parte della casa discografica Capitol/EMI (EMI Music Italy), che ha acquisito il suo catalogo e che ne ha ristampato e ne distribuirà gli album.
"
"Ispettore principale

Prima di essere abolito nel 1995, l'ispettore principale fu in Italia la terza qualifica degli ispettori della Polizia di Stato. Tale qualifica fu superiore all'ispettore e sottoposta all'ispettore capo. L'ispettore principale rivestì la qualifica di agente di pubblica sicurezza ed ufficiale di Polizia Giudiziaria. Dal 1981 al 1995 la gerarchia del ruolo ispettori della Polizia di Stato fu la seguente:



"
"Edoino Busetto

Carriera scacchistica.
Maestro ASIGC, vinse nel 1958 il 10º Campionato italiano per corrispondenza, superando i maestri Angelo Giusti e Ferruccio Castiglioni. Successivamente si ritirò dall'attività agonistica.
"
"Primeiro Comando da Capital

Primeiro Comando da Capital (PCC); (in italiano: Primo Ordine della Capitale) è un'organizzazione criminale terrorista brasiliana fondata nel 1993 da compagni della prigione di Taubaté a San Paolo. Sin dal principio, il PCC si rese responsabile di svariati atti criminali come l'organizzazione di evasioni dal carcere, rivolte in cella, traffico di droga, furto e attività terroristiche.
Oggi può contare su almeno 6000 affiliati nelle carceri e 1200 membri al di fuori.

Il nome si riferisce alla città di San Paolo, che è la capitale dello Stato di San Paolo. Poiché la città e lo Stato hanno lo stesso nome, la gente si riferisce alla città come ""la capitale"".

Aree di influenza.
Oggi, 2015, il PCC controlla il 90% delle 158 unità carcerarie dello stato di San Paolo con 7000 affiliati nello stato ed altri 3000 in altri stati brasiliani tra cui Mato Grosso do Sul e Paraná.

Storia.
Il PCC nacque il 31 agosto 1993, con 8 prigionieri nel penitenziario di Taubaté, nello stato di São Paulo. Ai tempi era la prigione più sicura dello stato.
I primi membri dell'organizzazione erano: Misael ""Misa"" Aparecido da Silva, Wander Eduardo ""Cara Gorda"" (Faccia grassa) Ferreira, Antônio Carlos Roberto da Paixão, Isaías ""Esquisito"" (strano) Moreira do Nascimento, Ademar ""Dafé"" dos Santos, Antônio ""Bicho Feio"" (Brutta Bestia) Carlos dos Santos, César ""Césinha"" (Cesarino) Augusto Roris da Silva and José ""Geleião"" Márcio Felício.

Oggi.
Attualmente sarebbe in corso una internazionalizazione dell'organizzazione, di cui se ne attesta la presenza in Paraguay, Argentina, Uruguay e Colombia, nonché una collaborazione con la 'ndrangheta.

Il 1º gennaio 2017, vengono uccisi 56 prigionieri nel complesso penitenziario Anisio Jobim di Manaus durante una rivolta contro la banda della Familia do Norte.

Struttura.
L'organizzazione è divisa in ""sintonias"". Ogni sintonia ha una funzione. 
Esiste la ""sintonia de financeiro"" per la gestione finanziaria, la ""sintonia dos gravatas"" per il pagamento degli avvocati, e la ""sintonia geral dos outros paises"" che cura i rapporti con le organizzazioni straniere, la ""sintonia de cebola"" che aiuta le famiglie degli affiliati in prigione. Tutte queste fanno capo alla ""sintonia final general"".

Oggi a capo dell'organizzazione c'è Marcos Willians Herbas Camacho detto ""El Marcola"" e un certo ""Cabeção"". Al di sotto di essi vi sono varie unità che operano nello stato di San Paolo.
"
"Prigione di Taubaté

La prigione di Taubaté è una prigione di San Paolo (Brasile).
È nota per la presenza di alcuni fra i più violenti prigionieri, per ripetute rivolte in cella, e per essere il posto di origine del Primeiro Comando da Capital.

Di fronte alla prigione si trova una fabbrica di bottoni di antica tradizione. Talvolta i prigionieri preparano le cartelle campione per questa fabbrica.
"
"Salvator Rosa

Biografia.
Giovinezza e adolescenza.
Primi anni a Napoli.
Salvator Rosa nacque nel 1615 all'Arenella, un villaggio presso Napoli (successivamente inglobato nella città), da Giulia Greca Rosa, appartenente ad una famiglia siciliana nativa della Grecia, e dal geometra Vito Antonio de Rosa. Inizialmente venne accompagnato nel convento dei padri Somaschi, così da diventare prete o avvocato; ciò malgrado, il giovane Salvator proprio in quel periodo iniziò a manifestare le proprie inclinazioni artistiche, sicché andò a imparare i primi rudimenti della pittura dallo zio materno Paolo Greco. Dopo aver concluso l'apprendistato presso il Greco, Rosa proseguì i propri studi con Aniello Falcone e Jusepe de Ribera, dipingendo soprattutto battaglie, paesaggi e scene di genere. Durante il tirocinio con Falcone, in particolare, conobbe Domenico Gargiulo, detto Micco Spadaro, con il quale si legherà a stretta amicizia: «ho sempre creduto che l’amico sia un altro me medesimo», avrebbe poi detto.

Proprio durante l'apprendistato con il Falcone, le opere di Salvator Rosa riscossero numerosi plausi da parte di Giovanni Lanfranco, che suggerì al giovane pittore di trasferirsi a Roma. Nella città pontificia Salvator Rosa si accostò alla Scuola dei bamboccianti, risentendo dell'influenza delle opere di Michelangelo Cerquozzi e Pieter van Laer (quest'influsso si palesa in diverse opere del periodo, come ""Paesaggio con banditi""); in seguito tuttavia il pittore rinnegherà il genere, condannandolo in una sprezzante satira.

Tornato a Napoli Rosa si dedicò all'esecuzione di paesaggi con scene che anticiparono per certi versi alcuni temi romantici come le pittoresche scene di eventi spesso turbolenti, che diede in vendita per somme irrisorie restando anche per lungo tempo nell'ombra sulla scena artistica cittadina che era dominata a quel tempo dal trio composto da Ribera, Battistello Caracciolo, e Belisario Corenzio.

A Roma.
Nel 1638 Salvator Rosa si stabilì definitivamente a Roma, protetto dell'influente cardinale Francesco Maria Brancaccio, conoscente dei Barberini e appassionato di arte e teatro. Il Brancaccio, nominato vescovo di Viterbo, lo condusse a dipingere nella città laziale ""L'incredulità di Tommaso"" per l'altare della chiesa di San Tommaso (oggi a palazzo dei Priori), il suo primo lavoro d'argomento sacro. Nell'Urbe, ambiente grandioso e spietato al tempo stesso, Rosa poté conoscere altri quadri di Ribera e Caravaggio; a questi anni, inoltre, si fa risalire un mutamento del suo stile verso una visione più classica e monumentale, grazie all'influsso di Claude Lorrain, Nicolas Poussin e Pietro Testa.
Al di là della bravura con i pennelli, Rosa coltivò una vasta gamma di interessi, che comprendeva anche la scrittura e il teatro. Durante la sua carriera da attore, in particolare, molto spesso si cimentò in satire, con le quali colpì con lo scherno l'establishment culturale dominato dalla figura di Gian Lorenzo Bernini. Proprio a causa dei dissapori sorti con il maggior protagonista barocco di Roma, e anche spinto dalla mancata adesione all'accademia di San Luca, Salvator Rosa nel 1640 decise di trasferirsi a Firenze.
Ha legato il suo nome anche ad un tipo di cornice, detta ""Salvator Rosa"", realizzata in legno dolce dorato ad oro zecchino e dall'impianto semplice e lineare.

A Firenze.
A Firenze Salvator Rosa fu ospitato da Giovan Carlo de' Medici, uomo versato nel teatro (fece costruire il teatro alla Pergola, inaugurato nel 1657) e protettore delle Accademie degli Instancabili, degli Improvvisi e dei Percossi. Quest'ultima accademia, in particolare, fu fondata proprio da Rosa, che in questo modo voleva ravvivare l'antica usanza delle Compagnie fiorentine, organizzando cene in cui recitare satire e commedie all'improvvisa.

Grazie all'Accademia dei Percossi, Rosa ebbe modo di stringere amicizia e frequentare personaggi legati al mondo letterario fiorentino; fra questi si segnalano il commediografo Giovan Battista Ricciardi, e il ricco borghese Carlo Gerini, che possedeva diverse sue opere (""Fortuna"", ""Selva dei Filosofi"", ""Cratete che si disfa del suo denaro disperdendolo in mare"", ""Battaglia con il turco"", ""Tizio""). Scrisse inoltre le ""Satire"" in terzine, in cui si mostrò favorevole ad una pittura di ispirazione letteraria e filosofica, e conobbe Lucrezia, la donna che starà al suo fianco per tutta la vita. Degni di nota, infine, i dipinti dal tono esoterico e magico (i cosiddetti ""Incantesimi"" o ""Magherie""), in cui Rosa fuse gli influssi esercitati dalla fanciullezza a Napoli, dove era assai radicato il gusto per il macabro e il magico, e dal diffuso collezionismo di soggetti magico-stregoneschi tra i nobili medicei.
Ultimi anni.
Nel 1650 Rosa fece nuovamente ritorno a Roma, dove memore dell'esperienza fiorentina decise di rimanere libero dai vincoli di dipendenza cortigiani, arrivando addirittura a rifiutare gli inviti rivoltogli dall'imperatore d'Austria, da Cristina di Svezia e dal re di Francia. In questo modo, fu costretto a dedicarsi alla realizzazione e alla vendita di dipinti raffiguranti battaglie e paesaggi, tematiche che - seppur pesantemente disprezzate dall'artista - erano richiestissime: «la repugnanza che io ho in si dato genere di pittura, attesoché questo è il mio luogo topico da superar quanti pittori che mi vogliono dar di naso…».

Nella città capitolina Rosa espose annualmente alle mostre di San Giovanni Decollato e al Pantheon, mostrandosi consapevole delle potenzialità di un rapporto diretto con il pubblico. Fermo nelle intenzioni di sottrarsi da qualsiasi vincolo che potesse condizionare la propria arte, non accettò né richieste, né commissioni, né caparre, decidendo autonomamente i soggetti e il prezzo: nei quadri senza mercato fu aiutato dal banchiere Carlo de Rossi, mentre per le opere di maggiore consumo Rosa si cimentò nelle incisioni, che avevano più largo seguito.

Salvator Rosa morì infine a Roma il 15 marzo 1673; venne sepolto nella basilica di Santa Maria degli Angeli e dei Martiri, nel sepolcro costruitogli dal figlio Augusto. La tomba di Salvator Rosa si presa a diverse interpretazioni, la cui più originale sembra commettere il senso della sua opera poetica e pittorica, con riflessi nella cultura europea del tempo. A partire dal motto latino 'nascosto' inciso nel volume da cui il busto tombale di Rosa pare declamare, è possibile leggere l'intero significato della tomba ed elevare Rosa a vero e proprio idolo della libertà di pensiero nell'Europa del Seicento. Risonanza della memoria rosiana è anche nella chiesa romana di Santa Maria in Montesanto, dove il banchiere Carlo de' Rossi, amico e mecenate dell'artista, realizzò l'ambizione alla vestizione 'sacra' di Rosa, esponendo finalmente diverse sue tele nella propria cappella privata. Benché queste non siano più in loco, è ancora possibile ricostruire l'intero progetto espositivo. 

Riguardo alla sua vita gli venne dedicato il lungometraggio ""Un'avventura di Salvator Rosa"" di Alessandro Blasetti (1939)

Fortuna critica.
Inizialmente ignorato o addirittura disprezzato, a causa della sua avversione al barocco berniniano e alla pittura realista napoletana, Salvator Rosa ritrovò il favore dei critici e del pubblico nella stagione neoclassica, soprattutto grazie al giudizio dell'architetto paesaggista William Kent, secondo cui i giardini inglesi dovevano essere irregolari, burrascosi, «degni della matita di Salvator Rosa» (""fit for the pencil of Salvator Rosa"").

Ma fu soprattutto a partire dalla ricezione delle prime istanze romantiche che Salvator Rosa iniziò ad essere apprezzato e amato, divenendo modello degli artisti di quel periodo; le opere di Rosa, infatti, rendono magistralmente la tensione tra il creato e l'elemento umano, del quale viene evidenziata la piccolezza materiale e l'impotenza nei confronti della natura. La corrente romantica, in sostanza, portò l'arte di Salvator Rosa ad essere apprezzata in ogni parte dell'Europa che, fino ad allora, l'aveva guardato con diffidenza; tra gli ammiratori sette-ottocenteschi di Rosa, in particolare, vi furono Horace Walpole (che lo paragonava a Giovan Battista Piranesi), Joshua Reynolds e Claude Joseph Vernet, il cui stile presenta forti debiti nei confronti del pittore napoletano.

Al di là del suo magistero artistico, Rosa fu apprezzato anche sotto il profilo biografico e sentimentale, in quanto pittore dall'animo ribelle e anticonvenzionale, e in anticipo sui tempi. Accanto al «mito colto» di Salvator Rosa, sulla sua figura fiorirono numerosissime leggende e racconti stravaganti, che ne contribuirono a conservarne - distorto, ma saldo - il ricordo. Tra le fantasiose storie sorte in questo periodo, ve ne furono alcune che volevano il Rosa partecipare alla rivolta di Masaniello, o essere imprigionato in Calabria insieme ad alcuni banditi (come in ""Grotto by the Seaside in the Kingdom of Naples with Banditti"" di Joseph Wright of Derby e in ""Salvator Rosa Sketching the Banditti"" di Thomas Moran). Successivamente, la mistica del Rosa si diffuse anche attraverso la letteratura, a partire dalla biografia di Lady Morgan che ritrasse il pittore come un eroe patriottico e battagliero, eccitando una visione che verrà ripresa anche da altri scrittori, quali Alexandre Dumas, Théophile Gautier e Giosuè Carducci, autore nel 1860 della prefazione delle ""Satire"".

Il primo a discostarsi dalla visione completamente romanzesca e inattendibile della biografia di Rosa fu Luigi Salerno, che - dopo un attento studio del suo carteggio - pubblicò uno scritto sull'artista nel 1963. Salerno definì Rosa «pittore del dissenso», in quanto ostile al mecenatismo vincolante che condizionava diversi artisti dell'epoca, quali lo stesso Bernini; in questo modo, pur ribadendo l'atteggiamento ribelle e «preromantico» del Rosa, si dimostrò finalmente la falsità delle leggende diffusasi durante l'epoca romantica.

L""'uomo"" Salvator Rosa.
Il biografo Giovanni Battista Passeri ci offre un ritratto fisiognomico assai dettagliato di Salvator Rosa:
"
"Funzione sigmoidea

La funzione sigmoidea è una funzione matematica che produce una curva sigmoide; una curva avente un andamento ad ""S"". Spesso, la funzione sigmoide si riferisce ad uno speciale caso di funzione logistica mostrata a destra e definita dalla formula:

Membri della famiglia sigmoidea.
Generalmente, una funzione sigmoidea è una funzione continua e derivabile, che ha una derivata prima non negativa e dotata di un minimo locale ed un massimo locale.

Oltre alla funzione logistica, le funzioni sigmoidee includono la funzione arcotangente, tangente iperbolica e funzione di errore. Spesso inoltre è usata in statistica come funzione di distribuzione cumulata, infatti la forma ad ""S"" dà luogo a distribuzioni di probabilità a forma di campana, che raccolgono la maggior parte della densità di probabilità intorno al valore medio.

La funzione sigmoidea logistica è collegata con la tangente iperbolica, per esempio da:

Funzioni sigmoidee nelle reti neurali.
Le funzioni sigmoidee sono spesso usate nelle reti neurali per introdurre la non linearità nel modello e/o per assicurarsi che determinati segnali rimangano all'interno di specifici intervalli. Un popolare elemento neurale artificiale computa la combinazione lineare dei relativi segnali in ingresso ed applica una funzione sigmoidea limitata al risultato; questo modello può essere visto come variante “regolare„ del classico neurone soglia. Un motivo per la relativa popolarità nelle reti neurali è perché la funzione sigmoidea soddisfa questa proprietà:

Questa relazione polinomiale semplice fra la derivata e la funzione stessa è, dal punto di vista informatico, semplice da implementare.

Doppia funzione sigmoidea.
Il doppio sigmoideo è una funzione simile alla funzione sigmoidea con numerose applicazioni. La relativa formula generale è:

dove ""d"" è il centro e ""s"" è il fattore di steepness. Essa è basata sulla curva gaussiana ed è graficamente simile a due sigmoidi identiche legate insieme al punto ""x"" = ""d"". 
Una delle relative applicazioni è la normalizzazione non lineare di un campione.

"
"Motor Development International

La Motor Development International è un'azienda lussemburghese che è conosciuta per aver progettato prototipi di veicoli con motore ad aria compressa conosciuti sotto il nome di ""auto ad aria"".

Storia.
Nel 2003 in Italia sarebbe dovuta essere la società ""Eolo Italia"" a produrre un veicolo ad aria compressa chiamata Eolo ma l'operazione, dopo una fase iniziale, si è arenata, e la società, in seguito, è stata liquidata. I modelli presentati da MDI erano chiamati: ""MiniCAT"" e ""CityCAT"".

Nel febbraio 2007 MDI attua un accordo con Tata Group per la produzione di Eolo. I primi esemplari avrebbero dovuto essere messi in commercio nel 2008 ma non sono stati rispettati i tempi annunciati. Risultano vendute anche diverse licenze per la produzione in varie altre parti del mondo di veicoli utilizzanti questa tecnologia, ma, ancora a metà del 2009, non risulta alcuna fabbricazione in serie.

Nel 2012 la MDI torna ad annunciare la sua entrata sul mercato per metà del 2013 con le auto ad aria compressa: AirPod, AirOne e AirCity. Verranno prodotte in varie fabbriche in Francia e Italia e vendute all'inizio in Francia e poi in tutta Europa. Le auto si ricaricano attraverso corrente elettrica in 3 ore da una comune presa elettrica, in 2 minuti da stazioni apposite.

Modelli.
Laddove sono espressi due valori, il primo si riferisce al modello base, il secondo al modello standard.






"
"Francisco Costa Gomes

Biografia.
Figlio del capitano dell'esercito António José Gomes, che lo lasciò orfano all'età di 7 anni, e di Idalina Júlia Moreira da Costa, frequentò il Colégio Militar dal 1925 al 1931, anno in cui si arruolò in Cavalleria. Assegnato al 9º Reggimento della stessa, venne nominato sottotenente nel 1935 e prestò inizialmente servizio nella Guardia Nazionale Repubblicana. Nel frattempo si laureò in matematica presso l'università di Oporto (1944).

Al termine della seconda guerra mondiale, venne assegnato al compito di sottocapo e poi di capo di stato maggiore della provincia di Macao (1949-1951). Nel 1952 sposò Estela da Costa Gomes, dalla quale ebbe un figlio.

Qualche anno più tardi (1958) fu chiamato dal generale Botelho Moniz, allora ministro della difesa, a ricoprire l'incarico di sottosegretario all'esercito; da tale carica venne però sollevato nel 1961, in quanto coinvolto nel tentativo di colpo di Stato militare guidato dallo stesso Moniz. Venne trasferito alla caserma di Beja.

Dopo alcuni anni in cui fu destinato all'insegnamento presso l'Istituto di alti studi militari, tornò ai ruoli operativi nel 1965 con la nomina a comandante in 2° della regione militare del Mozambico, incarico che lasciò dopo quattro anni. Nel 1970 venne nominato Comandante della regione militare dell'Angola; in quella sede ristrutturò il comando in capo e fu il primo a ricercare e concludere un'alleanza militare con il movimento independentista UNITA contro i più radicali MPLA e FNLA.

Il 12 settembre 1972 fu richiamato in patria per rivestire la carica di Capo di stato maggiore delle forze armate, in sostituzione del generale Venâncio Deslandes. Venne esonerato dall'incarico nel marzo di due anni dopo, pochi giorni prima del colpo di Stato (Rivoluzione dei garofani del 25 aprile 1974), ufficialmente per aver rifiutato di prestare giuramento di fedeltà al governo presieduto da Marcello Caetano nel corso di una cerimonia pubblica.

Subito dopo la Rivoluzione che pose fine al regime dello ""Estado Novo"", fu uno dei sette componenti della Giunta di Salvezza Nazionale che prese il controllo del Paese. Dal 25 aprile al 30 settembre dello stesso anno, come Capo di stato maggiore generale delle forze armate con funzioni di Primo Ministro, fu la seconda autorità dello stato portoghese, subordinato solo al Presidente António de Spínola.
Divenne Presidente della Repubblica il 30 settembre 1974, su nomina della stessa Giunta, in seguito alle dimissioni di Spínola. Nel marzo 1975 assunse anche la presidenza del Consiglio della Rivoluzione, nuovo organismo che sostituì la Giunta di Salvezza Nazionale dopo il fallito tentativo di colpo di Stato ispirato dal generale Spinola.

Costa Gomes rimase Presidente della Repubblica fino al 27 giugno 1976, data in cui venne nominato suo successore il generale Ramalho Eanes, in seguito alla prima elezione presidenziale portoghese, rifiutando la proposta del Partito Comunista Portoghese di candidarsi per quelle elezioni.

Successivamente aderì al Consiglio mondiale della pace, del quale fu vicepresidente e presidente del comitato portoghese.

Onorificenze.
Onorificenze portoghesi.
Personalmente è stato insignito dei titoli di:

"
"Nuper rosarum flores

Nuper Rosarum Flores, Ecco fiori di rosa, è un mottetto isoritmico composto nel 1436 da Guillaume Dufay, per essere cantato durante la cerimonia per la consacrazione della Cattedrale di Santa Maria del Fiore a Firenze. La cupola, nella fattispecie, fu realizzata dall'architetto e scultore Filippo Brunelleschi.

La prima esecuzione.
La cerimonia, molto fastosa, fu presieduta da Papa Eugenio IV. Il mottetto è sorprendente per la sua sintesi dell'antico stile isoritmico e del nuovo stile contrappuntistico che venne sviluppato nella decade successiva dallo stesso Dufay e dai suoi successori.

Le dispute sul mottetto.
Charles Warren, in un articolo del 1973 che ha avuto grande risonanza, ha ritenuto di poter dimostrare che le strutture proporzionali del mottetto fossero in relazione con le proporzioni del tempio. In seguito, Craig Wright ha mostrato che le proporzioni architettoniche attribuite da Warren al Brunelleschi sono scorrette, e ha affermato che le proporzioni usate da Dufay potrebbero piuttosto derivare dalle indicazioni bibliche sulle misure del Tempio di Salomone. Lo stesso Warren ha accettato come fondate le obiezioni di Wright, ma l'idea di una relazione diretta fra le proporzioni del mottetto e la struttura della basilica è stata recentemente riproposta. Uno studio più recente propone ulteriori relazioni tra la costruzione brunelleschiana, il mottetto di Dufay e la simbologia dell'Apocalisse, il tutto visto alla luce del riferimento alla Firenze del Quattrocento come la nuova Gerusalemme celeste .

Testo e traduzione del mottetto.
Il cantus firmus utilizzato nel mottetto, ""Terribilis est locus iste"", cantato dai due ""Tenor"" a distanza si una quinta l'uno dall'altro, la cui traduzione è ""Questo luogo incute rispetto"", è ripreso dal repertorio gregoriano ed è il testo dell'introito che si esegue nel rito di dedicazione di una chiesa.
"
"Spheniscus demersus

Il pinguino del Capo o pinguino africano o pinguino dai piedi neri (Spheniscus demersus Linnaeus, 1758) è un pinguino diffuso in Sudafrica e su alcune isole della Namibia.

Descrizione.
La sua lunghezza può raggiungere i 68-70 cm ed il suo peso è 2,9 chilogrammi circa.
Il dorso dello Spheniscus demersus è di colore grigio-nero scuro mentre il ventre, il petto ed il collo sono bianchi. Una sorta di banda nera scende dal petto fino alle zampe dell'animale. Sopra l'occhio ha una macchia rosa. Ha zampe palmate, e come tutti i pinguini non sa volare.

Biologia.
È soprannominato ""pinguino asino"" per il verso simile a quello del quadrupede.

Alimentazione.
I pinguini africani sono carnivori e si nutrono principalmente di pesci oceanici che vivono in banchi, quali acciughe (Engraulis encrasicolus), sardine (Sardinops sagax), sgombri cavallini (Trachurus capensis) e aringhe tonde (Etrumeus teres), integrati con calamari e crostacei. 

Quando inseguono la preda, questi pinguini possono raggiungere velocità massime prossime ai 20 Km/h. 

Riproduzione.
I pinguini africani sono monogami. Durante il periodo dell’accoppiamento, i maschi e le femmine sono principalmente distinguibili gli uni dalle altre grazie al disegno/colore del piumaggio. I pinguini africani scavano stretti cunicoli sotto le rocce, nella sabbia o sotto la rada vegetazione. Si radunano in aree di accoppiamento chiamate “rockeries” (ndt. letteralmente “giardini alla giapponese”) da Settembre a Febbraio, dove depongono due uova.

Il rituale di corteggiamento tipicamente comincia con il maschio che si mette in mostra con esibizioni visive e uditive per attrarre la partner. Movimenti di dondolamento del capo solitamente indicano l’esser proprietario del sito di nidificazione, in modo da attrarre le femmine, e/o sono utilizzati come avvertimento per gli altri maschi. Il passo successivo è quello di formare il legame reciproco; in questa fase il pinguino emette un richiamo stridulo mentre estende il collo e il capo verso l’alto. Il corteggiamento si conclude con un inchino, in cui uno o entrambi i pinguini chinano la testa con il becco rivolto verso il nido o verso le zampe dell’altro.

Le coppie di pinguino africano tornano allo stesso sito di cova anno dopo anno. Sebbene l’accoppiamento si verifichi durante tutto l’anno, la nidificazione raggiunge i massimi livelli in Namibia da Novembre a Dicembre e in Sudafrica da Marzo fino a Maggio. Le femmine tipicamente depongono due uova, che sono quindi covate da entrambi i genitori per circa 40 giorni. Tutti i pinguini hanno un’area di pelle nuda alla base delle loro pance, chiamata “placca incubatrice”, che aiuta i genitori a garantire calore diretto per covare le uova.

Dopo la schiusa delle uova, le coppie nutrono i loro cuccioli per circa un mese, rigurgitando il cibo direttamente nel becco dei piccoli. I pulcini sono quindi lasciati da soli in asili, o gruppi, una caratteristica comune alle specie di uccelli che si riproducono in grandi colonie, mentre i loro genitori vanno a caccia di cibo. I giovani pinguini lasciano la colonia una volta sviluppato il piumaggio giovanile, in 2-4 mesi.

L'età media di raggiungimento della maturità riproduttiva risulta essere di 4 anni per le femmine, 5 anni per i maschi.

Predatori.
In acqua i pinguini sono prede veloci e difficili da catturare, perciò pochi predatori marini si cimentano nel cacciarli; tra di essi ricordiamo lo squalo bianco, l'orca e l'otaria orsina del Capo. Sulla terraferma invece i pulcini sono predati regolarmente dai gabbiani reali; capita poi ogni tanto che un leopardo, uno sciacallo dalla gualdrappa o una iena bruna si avventurino sulla costa per predare i pinguini, ma sono casi molto rari. 

Distribuzione e habitat.
Il pinguino africano si rinviene sulla costa sud-occidentale dell'Africa; vive in colonie su 24 isole fra la Namibia e Algoa Bay, presso Port Elizabeth in Sudafrica. È l'unica specie di pinguino che si riproduce in Africa e la sua presenza ha dato il nome alle isole dei Pinguini.

Conservazione.
L'inquinamento petrolifero ha messo a repentaglio, in diverse occasioni, la sopravvivenza di intere colonie: un esempio è quello dell'affondamento di una nave cargo nella Table Bay, il 23 giugno 1999, che ha quasi sterminato la colonia di pinguini di Robben Island (Città del Capo).

"
"Trepalle

Trepalle (""Trepall"" in dialetto locale) è l'unica frazione di Livigno in provincia di Sondrio. 
È considerata la parrocchia più alta d'Europa.
Parte del paese è disposto lungo la strada statale 301 del Foscagno che, attraverso il Passo dell'Eira (m. 2.208 s.l.m.), porta a Livigno.

Geografia fisica.
Come Livigno, anche Trepalle è zona extradoganale. 
Esso si trova a circa 6 km da Livigno, 21 da Valdidentro, 28 da Bormio, 50 da Sankt Moritz (in Svizzera) e 81 da Sondrio.

Particolarità.
A Trepalle nel febbraio del 1956, viene registrata la temperatura più bassa (−41 °C) in territorio italiano in epoca moderna, prima di esser superata dai −49,6 °C della Busa Nord di Fradusta sulle Pale di San Martino, il 10 febbraio 2013.

Trepalle è anche sede di una Tenenza della Guardia di Finanza.

Nell’estate del 1948 Giovannino Guareschi visita Trepalle e conosce il suo caratteristico parroco, don Alessandro Parenti. Il celebre scrittore rimane molto colpito da quello che vede e sente, tanto da dedicare a Trebilie, ovvio rifacimento letterario del paese di Trepalle, la prima storia di ""Gente così"", comparsa su ""Candido"" il 10 ottobre 1948.
La graffiante energia che questo parroco di montagna metteva nel risolvere le cose materiali, la carità e la sensibilità mistica nello svolgere la sua opera pastorale hanno affascinato Guareschi tanto che a questa figura si ispira anche nello scrivere le avventure di don Camillo in Mondo Piccolo, in particolare nelle pagine di “Storie dell’esilio e del ritorno”.


"
"Verizon Wireless

Verizon Wireless è una società con sede a Basking Ridge (New Jersey) interamente controllata da Verizon Communications, è il più grande provider di telecomunicazioni wireless degli Stati Uniti. Nell'aprile del 2015 Verizon Wireless ha fornito servizi wireless a circa 133,5 milioni di abbonati.

La società era in origine una joint venture di Bell Atlantic (Verizon Communications) e la società britannica Vodafone, tuttavia il 2 settembre 2013 Verizon Communications ha acquistato la partecipazione di Vodafone per 130 miliardi di dollari.

"
"Verizon Communications

Verizon Communications è un fornitore di banda larga e di telecomunicazioni statunitense. Il nome è un neologismo composto da due parole latine: ""Veritas"" (che significa ""verità"") e ""Horizon"" (che significa ""orizzonte"").

Nel 2015 Verizon ha esteso la propria attività acquisendo AOL e due anni dopo rilevando Yahoo!. AOL e Yahoo sono stati amalgamati in una nuova divisione denominata Oath Inc. A partire dal 2017 è la seconda società di telecomunicazioni per fatturato dopo AT & T. 

Quotata in Borsa sia al NYSE (principale), sia al NASDAQ (VZA; secondario)
Storia.
Il gruppo si è formato nel 2000 quando Bell Atlantic, una delle società regionali di telefonia (""Regional Bell Operating Companies""), comprò GTE, precedentemente la più grande compagnia telefonica locale indipendente negli Stati Uniti. Inoltre si fuse con la divisione mobile negli USA del Vodafone Group Plc, che detiene il 45% delle quote della società. Prima di attuare la trasformazione in Verizon, Bell Atlantic si fuse inoltre con NYNEX (un'altra ""Regional Bell Operating Companies"") nel 1997.

Il 14 febbraio 2005, Verizon ha acquisito anche la MCI Inc., (conosciuta precedentemente come WorldCom).

Il 1º agosto 2011 il presidente Ivan Seidenberg si è dimesso dalla carica di amministratore delegato. Il suo successore è Lowell McAdam. Dal 1º gennaio 2012 McAdam è anche presidente della società.

Il 6 giugno 2013, il Guardian rivela che la compagnia fornisce dati sulle conversazioni telefoniche dei suoi abbonati alla National Security Agency.

Nel 2015, sempre il Guardian rivela che la compagnia è a stretta collaborazione con la NASA ed assieme stanno costruendo una rete per controllare e sorvegliare il traffico aereo di droni civili e commerciali dalla sua rete di ripetitori per i telefoni.

Dal 2015 Verizon ha deciso di diversificare il suo business con attività internet complementari alle attività di telefonia mobile. Il 12 maggio 2015 Verizon ha annunciato di voler acquistare AOL per 4,4 miliardi di $, l'acquisizione è stata completata il 23 giugno

Il 25 luglio 2016 Verizon ha annunciato di voler acquistare le attività operative di Yahoo! per 4,8 miliardi di $ L'obiettivo è quello di fondere Yahoo! con AOL per formare un'unica organizzazione che possa competere con i giganti dei media digitali.

"
"Lotta per le investiture

Con il termine lotta per le investiture si fa riferimento allo scontro politico, che in alcuni casi sfociò anche in un confronto armato, tra il Papato e il Sacro Romano Impero Germanico, durato dall'ultimo quarto del secolo XI sino al 1122 (anno della firma del Concordato di Worms). L'occasione da cui scaturì lo scontro fu rappresentata dalla prerogativa, reclamata sia dal Papa sia dall'Imperatore, nella scelta e nomina dei vescovi (la cosiddetta ""investitura episcopale""). Tuttavia il vero oggetto del contendere fu stabilire quale tra il potere temporale, rappresentato dall'Imperatore, e il potere spirituale, rappresentato dal Papa, avesse la supremazia sull'altro.

Le disposizioni degli ultimi imperatori romani.
Già alla fine del IV secolo Arcadio e Onorio, figli dell'imperatore Teodosio, avevano riconosciuto alla sentenza emanata dalla ""episcopalis audientia"" pari dignità rispetto a quella pronunziata dal tribunale pubblico. Attorno al vescovo cominciarono a gravitare i fedeli bisognosi di aiuto di natura materiale, oltre che spirituale.

Subito dopo la guerra gotico-bizantina (535-553), l'imperatore Giustiniano, incapace di ricostruire le strutture di controllo statale, promulgò nel 554 la Prammatica Sanzione, che estese la legislazione in vigore in Oriente ai territori dell'Occidente. Inoltre restituì ai vescovi prerogative già concesse loro da Costantino e cancellate da Giuliano.

Inizio del potere temporale dei Papi.
Indipendentemente dalla funzione di guida religiosa cui assolvevano, i vescovi erano sudditi dell'imperatore. Erano considerati alla stregua di funzionari dipendenti da Costantinopoli, incluso il vescovo di Roma, il papa. Teodorico il Grande, che governò l'Italia come funzionario dell'impero romano e come re con il titolo di ""patricius"" concessogli dall'imperatore, fu forse l'ultimo funzionario imperiale a contenere il potere dei vescovi.

Il re longobardo Liutprando, in cerca di un accordo che rafforzasse il suo stato, dopo aver conquistato il castello di Sutri nel 728, a causa delle proteste papali, anziché restituirlo a Bisanzio, che in quel periodo controllava alcune zone del Lazio, lo riconsegnò a papa Gregorio II. Con questa donazione e il falso documento riguardante la cosiddetta donazione di Costantino, i papi cominciarono a rivendicare il controllo spirituale e temporale delle terre dell'Italia centrale e dell'Europa ad ovest della Grecia.

La Chiesa Imperiale degli imperatori della casa di Sassonia.
Durante l'impero di Carlo Magno il potere civile era forte e i vescovi tornarono ad essere considerati dei semplici funzionari, sulla cui nomina i sovrani potevano interferire pesantemente. L'impero carolingio, però, fu diviso in tre territori (Italia, Germania e Francia); il potere statale perse autorità ed efficacia, soprattutto in Italia e Germania. Il fatto più grave, però, fu il riconoscimento dell'ereditarietà dei feudi (Capitolare di Quierzy, 877), che privava l'imperatore di gran parte dei suoi poteri. Nel caos post-carolingio crebbe anche l'autonomia di molte città, guidate inizialmente dal loro vescovo, ma in seguito destinate a trasformarsi in liberi comuni.

Nel X secolo, il potere imperiale passò ai re di Germania, della casa di Sassonia. Il primo di loro, Ottone I, non volendo ricadere negli stessi errori dei carolingi, basò sistematicamente il proprio potere politico sull'assegnazione di importanti poteri civili a vescovi, che egli stesso aveva nominato. I vescovi, infatti, non potevano avere prole legittima che potesse ricevere in eredità i benefici. Inizialmente Ottone assegnò loro i poteri di ""districtus"", ossia di comando, polizia ed esazione sulla città e sul territorio immediatamente circostante. In seguito i poteri furono estesi al livello di contea, a spese del conte laico e creando dei veri e propri vescovi-conti.

In pratica la funzione vescovile ne fu snaturata, perché l'assegnazione della carica non era più basata sulle doti morali o sulla cultura religiosa del candidato, ma esclusivamente sulla sua personale fedeltà all'imperatore. La pratica, inoltre, degradò rapidamente nella simonia, cioè nell'assegnazione del titolo vescovile a quei laici, che erano in grado di versare cospicue somme di denaro all'imperatore, certi di recuperarle in seguito tramite i benefici feudali che ormai accompagnavano il titolo vescovile.

Lo scontro nell'XI-XII secolo.
La lotta tra papato e impero cominciò con papa Niccolò II: in un concilio indetto nel palazzo del Laterano nell'aprile 1059 il pontefice condannò l'investitura laica dei vescovi ed escluse l'imperatore dalla partecipazione attiva all'elezione del pontefice.

Ma il personaggio più significativo è forse papa Gregorio VII, il quale, nell'ambito di un'azione più ampia che va sotto il nome di Riforma gregoriana, emise nel 1075 il famoso ""Dictatus Papae"". Con questo documento si dichiarava che il pontefice era la massima autorità spirituale e, in quanto tale, poteva deporre la massima autorità temporale (l'imperatore), mediante la scomunica; veniva così espressa una vera e propria teocrazia. La lotta divenne aspra tra il papa e l'imperatore di Germania Enrico IV, che radunò 24 vescovi tedeschi e 2 vescovi italiani a lui fedeli, i quali deposero il pontefice, che a sua volta scomunicò l'imperatore.

A causa della ribellione dei grandi feudatari tedeschi, Enrico IV si recò nel 1077, in gennaio (si dice vestito con un semplice saio di lana), davanti al castello di Canossa, nell'Appennino reggiano, per ottenere il perdono del Papa con la mediazione della contessa Matilde. La vicenda viene ricordata come l'umiliazione di Canossa: si narra che l'Imperatore abbia dovuto aspettare tre giorni prima di essere ricevuto dal papa nel castello di Matilde e perdonato.

Ottenuto il perdono e sistemati i feudatari ribelli, Enrico IV si vendicò per l'umiliazione ricevuta dal pontefice: nel 1080 convocò a Bressanone un concilio, che dichiarò Gregorio VII deposto e lo sostituì con un antipapa, Guiberto di Ravenna (Clemente III); Ovviamente non si fece attendere la nuova scomunica da parte del Papa contro l'imperatore. Per tutta risposta Enrico IV scese in Italia e cinse d'assedio Castel Sant'Angelo, dov'era asserragliato Gregorio, che chiamò in suo soccorso i normanni, guidati da Roberto il Guiscardo.

Sconfitti gli imperiali, i Normanni si abbandonarono al saccheggio della città, provocando una rivolta nella popolazione romana, che costrinse il Papa a fuggire rifugiandosi presso i Normanni a Salerno, dove risiedette fino alla morte, avvenuta nel 1085. Enrico IV morì invece nel 1106. Dopo i papati di Vittore III e di Urbano II, salí sul soglio di Pietro papa Pasquale II, il quale nel 1105 appoggiò una congiura ordita da Enrico V, figlio di Enrico IV, contro il suo stesso padre. Infatti c'erano ancora ostilità tra il papato ed Enrico IV, pertanto il papa vide con favore l'ascesa al trono imperiale di un nuovo imperatore. Dunque Enrico IV fu costretto ad abdicare e alla sua morte, avvenuta nel 1106, divenne imperatore suo figlio, il quale instaurò rapporti di maggiore collaborazione col papa.

I successori di Gregorio, tra i quali Pasquale II, furono più inclini al compromesso, limitandosi a pretendere che i sovrani laici non attribuissero cariche religiose (quella vescovile su tutte), mentre per i regnanti era fondamentale che i vescovi investiti del potere temporale riconoscessero l'autorità del sovrano. Con il patto di Sutri (1111), l'imperatore rinunciava alle investiture e i vescovi avrebbero restituito tutti i terreni ottenuti. Enrico V, riconoscendo il ruolo politico di pacificazione che aveva assunto Matilde di Canossa, decise di incoronarla fra il 6 e il 10 maggio 1111 con il titolo di Vicaria Imperiale e Vice Regina d'Italia presso il Castello di Bianello a Quattro Castella.

Il Concordato di Worms del 1122, concluso tra Papa Callisto II ed Enrico V, rappresentò un modello per gli sviluppi successivi delle relazioni tra Chiesa e Impero. Secondo il concordato, la Chiesa aveva il diritto di nominare i vescovi, quindi l'investitura con anello e pastorale doveva essere ecclesiastica. Le nomine, tuttavia, dovevano avvenire alla presenza dell'imperatore, o di un suo rappresentante, che attribuiva incarichi di ordine temporale ai nuovi vescovi mediante l'investitura con lo scettro, un simbolo privo di connotazione spirituale.

Nonostante il concordato di Worms, la Chiesa nel Medioevo non ottenne mai un controllo completo nella nomina dei vescovi. Ma le basi per la progressiva divisione dei poteri erano state gettate. Dopo tale Concordato, in Italia i vescovi sarebbero divenuti proprietari terrieri solo dopo essere stati nominati dal Papa; in Germania, invece, l'Imperatore nominava feudatario di un terreno qualsiasi persona, che in seguito sarebbe stata nominata con il titolo ecclesiastico di vescovo dal Papa.

"
"Plutarco

Studiò ad Atene e fu fortemente influenzato dalla filosofia di Platone. La sua opera più famosa è costituita dalle ""Vite parallele"", biografie dei più famosi personaggi della classicità greco-romana, oltre ai ""Moralia"", di carattere etico, scientifico, erudito, in un pensiero fortemente influenzato da Platone e dal fatto che nell'ultima parte della sua vita fu sacerdote al Santuario di Delfi.

Biografia.
La maggior parte delle notizie sulla vita di Plutarco, a parte qualche informazione tratta dal lessico Suda, deriva da riferimenti autobiografici presenti nelle sue opere.

Origini familiari.
Plutarco nacque a Cheronea, in Beozia, intorno al 46 d.C., si suppone da una famiglia ricca. Il padre, secondo alcuni, è identificabile con uno degli interlocutori del ""De sollertia animalium"", un certo Autobulo, secondo altri con un tale Nicarco; tuttavia il filologo Wilamowitz e, con lui la maggior parte degli studiosi, ritengono che ogni ipotesi sia completamente indimostrabile. Si suppone, comunque, che tenesse molto alla formazione del figlio – il quale più volte ne cita i consigli – e che fosse abbastanza colto.

Plutarco ricordava con stima il fratello Lampria e il bisnonno Nicarco, vissuto ai tempi delle guerre civili tra Ottaviano e Marco Antonio.

Studi e famiglia.
Nel 60 d.C. si sarebbe stabilito ad Atene dove avrebbe frequentato il filosofo platonico Ammonio e ne sarebbe divenuto il più brillante discepolo. Studiò la retorica, la matematica e la filosofia platonica. Nel 66 d.C. ebbe modo di vedere, durante il suo viaggio greco, l'imperatore Nerone, verso il quale fu sostanzialmente benevolo, probabilmente poiché l'imperatore aveva esentato la Grecia dai tributi. Nello stesso periodo, si pensa abbia acquisito la cittadinanza ateniese e che sia entrato a far parte della tribù Leontide. Visitò poi Sparta, Tespie, Tanagra, Patre e Delfi. Tornato ad Atene, fu nominato arconte eponimo, sovrintendente all'edilizia e ambasciatore presso Acaia. Istituì, inoltre, nella sua casa una specie di Accademia impostata sul modello ateniese.

Nel 70 sposò Timossena, una donna di Cheronea colta e di buona famiglia, il cui nome è stato ricavato da una nota occasionale di Plutarco stesso nella quale sostenne di aver chiamato la figlia come la madre. Da lei ebbe cinque figli, che sostenne di aver allevato personalmente: Soclaro e Cherone (che morirono in tenera età), Autobulo, Plutarco e Timossena, l'unica femmina (anche lei morta giovanissima, a due anni: si legga la lettera che Plutarco indirizzò alla moglie, per consolarla della perdita, contenuta nei Moralia). Si dice che Timossena fosse una donna forte e di grande virtù, molto legata al marito (lo affiancò, per esempio, nelle pratiche liturgiche che il suo ruolo di sacerdote del tempio di Delfi gli imponeva). Pare che abbia scritto un breve trattato sull'amore per il lusso, indirizzandolo all'amica Aristilla.

Viaggi, cittadinanza romana, sacerdozio.
Plutarco visitò poi l'Asia, tenne conferenze a Sardi e ad Efeso, fece frequenti viaggi in Italia e soggiornò anche a Roma, presso la corte imperiale. Eduard von Hartmann ritiene che visse a Roma tra il 72 e il 92. Certo è che non imparò mai bene il latino e che conobbe l'imperatore Vespasiano, come racconta nel ""De solertia animalium"".

Tenne a Roma molte lezioni ed ebbe il sostegno delle autorità in quanto divenne presto un convinto sostenitore della politica estera romana. Durante questo soggiorno, gli venne concessa la cittadinanza romana e assunse quindi il ""nomen"" di Mestrio, in onore del suo amico Mestrio Floro. Successivamente, ebbe da Traiano la dignità consolare. A Roma conobbe il filosofo e retore Favorino di Arles.

Terminata l'esperienza romana, tornò a Cheronea, dove fu arconte eponimo, sovrintendente all'edilizia pubblica e telearco.Intorno al 90 d.C. fu eletto sacerdote nel santuario di Apollo a Delfi e nel 117 d.C. l'imperatore Adriano gli conferì la carica di procuratore.

Eusebio racconta che morì forse nel 119, pur se molti indizi portano a date che vanno oltre il 120-125.

Opere.
Le opere di Plutarco vengono, per convenzione secolare, divise in due grandi blocchi: le ""Vite Parallele"" () e i ""Moralia"" ().

""Vite parallele"".
Le ""Vite parallele"" (Βίοι Παράλληλοι) sono dedicate a Quinto Sosio Senecione, amico e confidente di Plutarco, al quale lo scrittore dedica anche altre opere e trattati.
Costituite da 23 coppie (una è andata perduta), alla biografia di un personaggio greco viene accostata, generalmente, quella di un romano, ad esempio Alessandro Magno e Giulio Cesare. L'originalità plutarchea sta proprio in questo accostamento, che dimostra sia come l'Ellade aveva prodotto valenti uomini d'azione e sia come i romani non erano tutti barbari. Le sue biografie contengono un'infinità di informazioni utili alla ricerca storiografica. 

Non distorce la realtà ma interpreta i fatti in base ai suoi interessi etici e alla sua impostazione morale. Tutto ciò emerge anche dal suo linguaggio; la sua narrazione risulta avvincente e lo stile s'impronta ai moduli della storiografia drammatica di età ellenistica, infatti pur se per il biografo i termini ""tragico"" e ""teatrale"" hanno valenza negativa, li utilizza nella presentazione di personaggi tragicamente atteggiati. La composizione delle Vite Parallele si colloca nella maturità di Plutarco, più o meno furono scritte dal 96 al 120 d.C. circa. Quasi tutte le biografie si chiudono con delle ""syncrìseis"", o confronti, che tendono a trovare similitudini o divergenze. Alle coppie suddette si devono aggiungere 4 ""Vite"" singole, tramandateci dai manoscritti congiuntamente alle altre.



Tra le biografie qui citate, possiamo affermare come l'accostamento più persuasivo e più insolito sia il parallelo di Demetrio e Antonio. Qui Plutarco mostra una variazione tra i tanti esempi di virtù da imitare, presentando loro come un modello negativo, dando la possibilità al lettore di conoscere il male e distinguerlo dal bene. In Demetrio e Antonio, il biografo di Cheronea vide due genii del male o almeno due esseri accecati dalla propria arroganza e dalla propria hybrisː entrambi vissero sotto il segno di Dioniso, e, se con Demetrio siamo nell'epoca in cui la Grecia sta ellenizzando l'Occidente e l'Oriente ed egli è visto come un personaggio da teatro, che affronta la vita e la morte all'insegna della recitazione e dell'apparenza, Antonio è un personaggio molto più complesso, grande generale, amato come nessuno dai propri soldati, capace in guerra di qualsiasi rinuncia.

In un passo delle ""Familiarium rerum libri"" Francesco Petrarca sostiene che Plutarco mise a confronto Marco Terenzio Varrone con Platone e Aristotele, e Virgilio con Omero; tuttavia, di questi due scritti non si ha nessuna notizia, né greca, né bizantina, né latina. A parte ci sono pervenute vite singole, quali ""Arato"" e ""Artaserse"" (24), ""Galba"" (32) e ""Otone"" (32)ː queste ultime due facevano parte di una serie di vite singole di imperatori di cui abbiamo notizia nel ""Catalogo di Lampria"" e, in effetti, più che biografie singole, presuppongono narrazioni relative agli altri imperatori che ne fanno un ibrido tra biografia e annalistica. Ancora, frammenti e notizie di altre biografie ci portano a ricostruire che avesse scritto uno ""Scipione Africano"" (28), le vite dei gloriosi cittadini beotici ""Eracle"" (34), ""Esiodo"" (35), ""Pindaro"" (36), ""Cratete"" (37), ""Daifanto"" (38) e le vite a parte del messenio ""Aristomene"" (39) e del poeta ""Arato"" (40).

Il limite delle ""Vite"" plutarchee è, comunque, la mancanza di un'analisi rigorosa delle cause e degli effetti delle vicende, elementi caratterizzanti dell'opera dello storico.

Moralia.
Si tratta del gruppo più numeroso ed eterogeneo, una serie di trattati, di diversa impostazione letteraria, in cui l'autore spazia dalla filosofia alla storia, dalla religione alle scienze naturali, dall'arte alla critica letteraria. Il titolo ""Moralia"" deriva dal fatto che, nell'ordinamento complessivo delle opere fatto dal monaco Massimo Planude verso il 1302, i primi quindici scritti trattano di argomenti etico-filosofici.

Influenza e fortuna di Plutarco.
Plutarco fu uno degli scrittori più prolifici di tutta la Grecia antica.

Con l'avanzare del Medioevo cristiano e lo scisma d'Oriente che nel 1054 separò la chiesa greca da quella romana, l'opera di Plutarco, che scriveva in greco di etica, fu quasi dimenticata nell'occidente cristiano.
I suoi scritti cominciarono a riaffiorare nel XIV secolo, con la ripresa dei contatti tra intellettuali latini e orientali e furono tradotti in latino o in volgare tra il Quattrocento e l'inizio del Cinquecento con l'umanesimo.
Molte delle sue opere sono integre, di altre si hanno solo alcuni frammenti, e di molte si conosce solo il titolo. Plutarco intende scrivere le sue opere distaccandosi dal genere storiografico, infatti il suo obiettivo non era quello di occuparsi di imprese famose, di ""far storia"", quanto invece di delineare le vite, i comportamenti e il carattere dei suoi personaggi. Egli non si considera un teorico pensatore, ma si sente investito da questo ruolo, ritenendo esso più utile di qualsiasi precetto.

Le opere di Plutarco hanno influenzato famosi scrittori e autori teatrali, come Shakespeare, che nel suo ""Giulio Cesare"" riproduce fedelmente il testo plutarcheo dell'addio di Bruto agli amici, o nell'Alfieri che dalle opere del filosofo trasse le numerose notizie storiche per rivivere le vite di grandi personaggi ed eventi dell'antichità.

Per Jean-Jacques Rousseau le opere di Plutarco erano le letture preferite.
Plutarco fu per Michel de Montaigne un'inesauribile fonte di ispirazione per i suoi famosi ""Essais"", nei quali vengono citate testualmente e commentate molto frequentemente le testimonianze riportate dal filosofo greco. Inserite in questo celebre quadro di indagine filosofica della condizione umana, compiuto dallo scrittore francese nel XVI secolo, le citazioni del Plutarco risaltano ancor più per quel carattere veridico, enciclopedico e velatamente scettico verso la conoscenza dello scibile che la tradizione gli ha sempre riservato.


"
"Luciano Lilloni

Carriera scacchistica.
Ottenne il titolo di Maestro a tavolino FSI nel 1952, conseguendo il 9º posto nel Campionato Italiano.

Per corrispondenza conquistò per due anni consecutivi (1959 e 1960) il titolo di Campione italiano ASIGC.

A livello internazionale conseguì la 1° Norma di Maestro Internazionale ICCF.

Suo padre era il famoso artista Umberto Lilloni, caposcuola del Chiarismo lombardo.

Giurista e Scrittore.
Studioso del Diritto, avvocato e notaio per moltissimi anni in Laveno Mombello (VA) poi in Milano, non si accontentò dei criteri interpretativi correnti ed approfondì l'interazione tra logica 'formale' e logica ‘dialettica' nella comprensione pregnante del Diritto: ne nacque la pubblicazione a Milano nel 1988/89 del Libro sulla filosofia del diritto intitolato (Vd. Biblioteca IILA di Roma).

Appassionato di egittologia e di storia, scrisse il romanzo ""I Dialoghi del Castello d'Aten"", col quale ritenne di cogliere le discrepanze tra risultanze di testi e di reperti con le interpretazioni ufficiali date da storici anche di grande fama, con l'intento di metterne in evidenza le inesattezze e le imprecisioni.

Morì a seguito di lunga malattia a Luino il 28 aprile 2000.


"
"Riyal iraniano

Il riyāl ( ریال ; codice ISO 4217 IRR) è la valuta dell'Iran. È suddiviso in 100 dinār ma, a causa del basso valore attuale del riyāl, non vengono usate sue frazioni.

Sebbene non sia più una valuta ufficiale dal 1932, il ""tūmān"" (pari a 10 riyāl) è frequentemente utilizzato. Attualmente i prezzi sono per la maggior parte esposti in ""tomān"", a volte indicando 1 000 o 1 000 000 tomān (pari rispettivamente a 10 000 e 10 000 000 riyāl).

Non c'è un simbolo ufficiale per la valuta, ma lo standard iraniano ISIRI 820 ha definito un simbolo per l'uso sulle macchine per scrivere (menzionando che si tratta di un'invenzione dello stesso comitato per gli standard) e i due standard iraniani ISIRI 2900 e ISIRI 3342 definiscono un codice carattere da utilizzare allo scopo. Lo standard Unicode ha un carattere compatibile definito come ""RIAL SIGN"" () alla posizione U+FDFC.

Storia.
Il riyāl fu introdotto la prima volta nel 1798 come moneta di valore pari a 1 250 dinari o un ottavo di tomān. Nel 1825 cessò l'emissione di riyāl, con l'introduzione del sistema decimale e la conseguente emissione del qīrān, pari a 1 000 dinari (un decimo di tomān). Nel 1932 il riyāl, suddiviso in 100 (nuovi) dīnār, sostituì il qīrān alla pari.

Prima della decimalizzazione del 1932, erano state utilizzate le seguenti valute; alcuni di questi termini vengono ancora ampiamente utilizzati nella lingua e nei proverbi iraniani.

Valore.
Nel 1932 il riyāl fu agganciato alla sterlina britannica con un tasso di cambio di 1 GBP = 59,75 IRR. Tale rapporto cambiò diventando pari a 80,25 nel 1936, a 64,35 nel 1939, a 68,8 nel 1940, a 141 nel 1941 e a 129 nel 1942. Nel 1945 l'Iran decise da agganciare la propria valuta al dollaro statunitense, con 1 USD = 32,25 IRR. Il rapporto fu portato a 75,75 nel 1957. L'Iran non seguì il dollaro nella svalutazione del 1973, portando il cambio a 1 USD = 68,725 IRR. Il legame con il dollaro fu abbandonato nel 1975.

Nel 1979 il riyāl era pari a 0,0141 dollari. Il valore della valuta iraniana declinò precipitosamente dopo la rivoluzione iraniana a causa della fuga di capitali dal paese. Gli studi effettuati stimano che la fuga di capitali dall'Iran avvenuta subito prima e dopo la rivoluzione è di ammontare compreso tra 30 e 40 miliardi di dollari. Mentre il 15 marzo 1978 erano sufficienti 71,46 riyāl per comprare un dollaro, nel luglio 1999 erano necessari 9 430 riyāl al medesimo scopo. Tuttavia il valore del riyāl è diventato più stabile dal 1999, in seguito alla rapida crescita dell'economia dell'Iran e alla sua distanza dall'area del dollaro.

L'improvvisa iniezione di redditi in valuta straniera nel sistema economico genera il fenomeno noto come ""male olandese"". Ci sono due principali conseguenze per un paese con il male olandese: perdita di competitività dei prezzi nella produzione di beni, e perciò l'esportazione di quei beni; e un incremento delle importazioni. Entrambi i casi sono chiaramente visibili in Iran.

Sistema dei tassi di cambio.
Fino al 2002, il sistema dei tassi di cambio iraniano era basato su due livelli, in cui lo Stato e le imprese parastatali beneficiavano di un tasso privilegiato (1 750 riyāl per un dollaro), mentre il settore privato doveva pagare il tasso di mercato (8 000 riyāl per un dollaro), creando così un ambiente competitivo iniquo. Tuttavia, nel marzo 2002, tale sistema è stato sostituito da un tasso di cambio unico di mercato.

Tassi di cambio:

La politica monetaria è facilitata da una rete di 50 cambiavalute di gestione iraniana siti in Iran, nel Medio Oriente e in Europa. Secondo il Wall Street Journal e i cambiavalute, nel corso del 2009 il governo iraniano sta vendendo 250 milioni di dollari al giorno per mantenere il cambio riyāl/dollaro tra 9 700 e 9 900.

Ridenominazione.
A causa del basso valore corrente del riyāl, nonché dello scarso utilizzo del termine da parte della popolazione, fu proposto per la prima volta alla fine degli anni ottanta di ridenominare o cambiare la valuta. In seguito all'emissione di banconote di valore sempre maggiore, la questione è tornata di attualità nel 2003. Gli oppositori alla ridenominazione temono che gli effetti psicologici possano determinare un incremento dell'inflazione e della velocità di circolazione della moneta, che potrebbero portare a una maggior instabilità dell'economia iraniana.

Il 12 aprile 2007 la Commissione Economica del Parlamento annunciò di avere allo studio un disegno di legge sul cambio della valuta, sostenendo che la ridenominazione aveva contribuito a ridurre l'inflazione in altri paesi, come in Turchia. Nel 2008 un funzionario della banca centrale iraniana ha affermato che la banca progetta di eliminare quattro zeri dal riyāl e rinominarlo tomān. Nel frattempo la banca ha emesso due nuovi traveler's cheque, che funzionano quasi come banconote, con valore facciale di 500 000 e 1 000 000 riyāl. Tuttavia negli angoli in alto a destra sono rispettivamente riportati i numeri ""50"" e ""100"", fatto che è stato visto come primo passo verso l'adozione di una nuova valuta.

Monete.
Primo riyāl.
Furono emesse monete d'argento in tagli da /, ¼, ½ e 1 riyāl.

Secondo riyāl.
Le prime monete del secondo riyāl erano in tagli da 1, 2, 5, 10 e 25 dinār, ½, 1, 2 e 5 riyāl, con le monete da ½ a 5 riyāl coniate in argento. Furono anche emesse monete d'oro denominate in ""pahlavi"", inizialmente di valore pari a 100 riyāl. Nel 1944 furono ridotte le dimensioni delle monete in argento, la più piccola delle quali divenne quella da 1 riyāl. Nello stesso anno venne interrotta la coniazione di tutte le monete di valore inferiore a 25 dinār. Nel 1945 furono introdotte monete d'argento da 10 riyāl. Nel 1953 cessò la produzione delle monete d'argento, e la moneta di valore inferiore divenne quella da 50 dinār. Le monete da 20 riyāl furono introdotte nel 1972.

Dopo la rivoluzione iraniana, il disegno delle monete fu modificato per rimuovere l'effigie dello scià, mentre dimensioni e composizione non furono immediatamente cambiate. Le monete da 50 dinār furono coniate solo nel 1980 e quelle da 50 riyāl furono introdotte nel 1981. Nel 1993 fu introdotta una nuova monetazione, con monete più piccole da 1, 5, 10 e 50 riyāl e nuovi pezzi da 100 riyāl. Le monete da 250 riyāl furono introdotte l'anno seguente. Nel 2004 furono ridotte le dimensioni delle monete da 50, 100 e 250 riyāl e furono introdotte le monete da 500 riyāl.

Attualmente circolano monete in tagli da 50, 100, 250 e 500 riyāl. Le monete da 5 e 10 riyāl hanno ancora corso legale ma non vengono più coniate.

Banconote.
Nel 1932 le banconote furono emesse dalla ""Bank Melli Iran"" in tagli da 5, 10, 20, 50, 100 e 500 riyāl. Le banconote da 1 000 riyāl furono introdotte nel 1935, seguite da quelle da 200 riyāl nel 1951 e da quelle da 5 000 e 10 000 riyāl nel 1952. La produzione di banconote da 5 riyāl cessò negli anni quaranta, quella delle banconote da 10 riyāl negli anni sessanta. Nel 1961 la Banca Centrale dell'Iran assunse il controllo sull'emissione di cartamoneta.

Nel 1979, dopo la rivoluzione iraniana, le banconote che riportavano l'effigie dello Scià furono controstampate con intricati disegni per coprirne il viso. Le prime emissioni regolari della Repubblica Islamica comprendevano tagli da 100, 200, 500, 1 000, 5 000 e 10 000 riyāl. Le banconote da 2 000 riyāl furono introdotte nel 1986.

Emissione di banconote di valore superiore.
L'emissione di banconote di valore superiore ai 10 000 riyāl fu proposta inizialmente nel 1989; nel 1992 la banca centrale chiese al governo il permesso di stampare banconote da 20 000, 50 000 e 100 000 riyāl, ma queste non vennero realizzate al momento, a causa di timori inflativi e di contraffazione. La banconota da 10 000 riyāl rimase quella di maggior valore per oltre 50 anni, fino al 2003, quando fu aggiunta la banconota da 20 000 riyāl.

Il 4 marzo 2007 fu annunciato che l'Iran avrebbe emesso una banconota da 50 000 riyāl, avente ad oggetto il programma nucleare iraniano. La banconota fu emessa il 12 marzo. La banconota riporta una citazione del profeta Maometto, traducibile come: ""Anche se la scienza è alle Pleiadi, alcuni uomini dalla terra di Persia la raggiungeranno"".

Attualmente circolano banconote in tagli da: 100, 200, 500, 1 000, 2 000, 5 000, 10 000, 20 000 e 50 000 riyāl. Dopo la morte di Ruhollah Khomeini, il suo ritratto è stato utilizzato sul fronte delle banconote di valore pari e superiore ai 1 000 riyāl.

Cash cheque.
Attualmente la banconota di corso legale con il maggiore valore facciale emessa dalla banca centrale è quella da 50 000 riyāl (pari a circa 3,36 euro nel 2009). Tuttavia circolano liberamente i cosiddetti ""Iran Cheque"" da 500 000 e 1 000 000 riyāl (vedi sotto), che sono considerati alla stregua di contante.

La banca centrale era solita concedere alle maggiori banche dello Stato il permesso di stampare le proprie banconote note come ""cash cheque"". Queste erano una sorta di tratte bancarie al portatore con importi fissi, stampate nella forma di banconote ufficiali. Una volta acquistati presso una banca, potevano funzionare come contante per un anno. Erano disponibili due tipi di queste banconote, a seconda della possibilità di convertirle in contante presso qualsiasi istituto finanziario (""Iran cheque""), ovvero presso la banca d'emissione. Venivano emessi in tagli da 200 000, 500 000, 1 000 000, 2 000 000 e 5 000 000 riyāl.

Nel 2008 la banca centrale ha revocato questo privilegio alle banche, e attualmente emette i propri Iran Cheque in tagli da 500 000 e 1 000 000 riyāl.

"
"Appendice vermiforme

L'appendice vermiforme, appendice cecale o semplicemente appendice (lat. ""appendix vermiformis"") è una formazione tubulare facente parte dell'intestino crasso. Appartiene al segmento prossimale noto come cieco. Rappresenta una delle vestigia filogenetiche del corpo umano.

Anatomia umana.
L'appendice nell'uomo è posta sotto la valvola ileo-ciecale, nella superficie dell'intestino cieco. Ha la forma di un piccolo tubo cilindrico lungo dai 5 ai 9 cm e largo 7 mm. Risulta più lunga nei bambini e può atrofizzarsi con l'invecchiamento. L'appendice costituisce un prolungamento dell'intestino crasso, posizionata in vari modi, a seconda dei quali è definita discendente o ascendente e interna o esterna. La posizione più comune è quella verso il basso lungo la linea mediana del corpo ma anche le altre disposizioni sono riscontrabili in numerosi individui (pelvica, retrociecale, sottoepatica, iliaca sinistra). L'estrema variabilità della posizione dell'appendice è dovuta in genere a malposizioni del cieco risalenti allo sviluppo embrionale.

L'appendice è composta, dall'esterno verso l'interno, da: rivestimento esterno sieroso, tonaca muscolare, tonaca sottomucosa e tonaca mucosa. In posizione esterna e trasversalmente ad essa è presente il mesenteriolo, costituito da una piega peritoneale triangolare contenente i vasi sanguigni, i nervi e i vasi linfatici dell'appendice. L'appendice è fissata di solito al mesentere posteriormente all'estremità inferiore dell'ileo, la sua mobilità a volte è limitata dalla brevità del mesenteriolo.

L'appendice è costituita da tessuto linfatico con funzione di filtro, non più in grado di assorbire i nutrienti, per questo è detta a volte la ""tonsilla addominale"". Proprio l'azione di filtro può causarne a volte l'infiammazione (appendicite) che, quando è acuta, rende necessaria la sua asportazione chirurgica (appendicectomia).

All'interno della mucosa sono presenti anche le Cripte di Lieberkühn.

Punti appendicolari.
Sono stati proposti vari punti la cui dolorabilità alla pressione è indicativa di appendicopatia.

Anatomia comparata.
L'appendice negli altri primati si presenta simile a quella umana mentre nel coniglio (unico mammifero domestico ad esserne fornito), negli uccelli e nei rettili (nei quali è particolarmente sviluppata) presenta capacità di assorbimento. Tuttavia essa compare anche in molti dei mammiferi, tutti erbivori, fra cui il koala, in cui l'appendice raggiunge un'estensione pari a tre volte la lunghezza dell'animale. Pare dunque che il progressivo disuso dell'appendice si debba a un mutamento di dieta o di abitudini dei nostri antichi predecessori, nei quali aspetto e lunghezza dell'appendice differiscono molto da quelli attuali.

"
"Terminator: The Sarah Connor Chronicles

Terminator: The Sarah Connor Chronicles è una serie televisiva statunitense di genere drammatico/fantascientifico coprodotta dalla Fox e dalla Warner Bros. La serie è un seguito del film ""Terminator 2 - Il giorno del giudizio"", alternativo ai successivi capitoli cinematografici.

L'episodio pilota (sceneggiato da Josh Friedman e diretto da David Nutter) è andato in onda il 13 gennaio 2008 raccogliendo ben 18 milioni di spettatori e risultando uno dei migliori debutti telefilmici degli ultimi due anni. La seconda stagione, di 22 episodi, è iniziata negli Stati Uniti l'8 settembre 2008.

In seguito al calo degli ascolti, il 18 maggio 2009 la Fox ha ufficialmente chiuso la serie.

Trama.
La serie racconta la vita di Sarah Connor e di suo figlio John a partire dal 1999, quando la donna, protagonista femminile dei primi due episodi del ciclo di Terminator, si ritrova ad avere su di sé tutta la responsabilità dell'educazione del figlio adolescente, consapevole del fatto che in futuro avrà il ruolo di leader della resistenza umana.



Musica.
Le musiche sono state composte da Bear McCreary.

Nell'ultimo episodio della prima stagione viene utilizzata la canzone ""The Man Comes Around"" di Johnny Cash.


"
"Revisited (Peter Gabriel)

Revisited è un album raccolta di canzoni del musicista britannico Peter Gabriel.

Il disco è stato pubblicato nel 1992 e contiene la maggior parte delle canzoni pubblicate nei suoi primi due album da solista: ""Peter Gabriel (I)"" e ""Peter Gabriel (II)"". Il musicista ha così racchiuso in un solo disco il meglio della sua prima produzione post-Genesis, molto distante dal resto del suo lavoro influenzato in larga parte dalla world music e dall'elettronica.

Musicisti.
Vedi musicisti di ""Peter Gabriel (I)"" e ""Peter Gabriel (II)"".
"
"Philippe Dean

Senza dubbio è stato uno dei più grandi attori francesi del suo ambiente; ha lavorato inoltre sotto la direzione di Christophe Clark, Pierre Woodman, Marc Dorcel. Nel 1997, riceve un premio Hot d'Or. Nel 2002 ha debuttato come regista in ""Dolce vita à la française"". Usa diversi pseudonimi quali Philipe Dean, Philip Dean, Phillipe Dean e Philipe.


"
"Iphigénie en Tauride (Piccinni)

Iphigénie en Tauride è una ""tragédie lyrique"" di Niccolò Piccinni, su libretto di Alphonse du Congé Dubreuil tratto dalla tragedia omonima di Claude Guimond de La Touche (1757).

Fu rappresentata il 23 gennaio 1781 all'Opéra di Parigi, un anno e otto mesi dopo l'omonima opera del rivale Gluck.

Nel 1778 era stato il sovrintendente del massimo teatro parigino, De Vismes du Valgay, a chiedere a Gluck e Piccinni - i due compositori che incarnavano a Parigi le due scuole melodrammatiche dominanti - di sfidarsi sul terreno del soggetto classico dell<nowiki>'</nowiki>""Ifigenia in Tauride"".

Il lavoro del musicista italiano subì un rallentamento decisivo a causa del libretto, la cui debolezza drammaturgica si rendeva evidente man mano che la composizione procedeva. A rimaneggiarlo ci pensò l'amico Pierre-Louis Ginguené.
Nel frattempo il trionfo dell'opera di Gluck, il 18 maggio 1779, costituì un ulteriore intralcio alla messa in scena del lavoro gemello di Piccinni, il quale prudentemente attese un anno e mezzo prima di affrontare il confronto.

Alla prima assoluta la musica fu apprezzata, ma l'opera non ebbe un particolare successo.

In tempi moderni, l<nowiki>'</nowiki>""Iphigénie en Tauride"" di Piccinni è stata ripresa per la volta al Teatro Petruzzelli di Bari il 6 dicembre 1986, diretta da Donato Renzetti. Il Teatro dell'Opera di Roma l'ha invece messa in scena nel 1991, per la regia di Luca Ronconi e con Katia Ricciarelli nei panni della protagonista.

"
"Capo Mulini

Capo Mulini è una frazione del comune di Acireale, nella Città metropolitana di Catania. Si trova a sud di Acireale, da cui dista circa 5 chilometri, nei pressi dell'omonimo capo che segna il limite settentrionale del Golfo di Catania.

Storia.
Nei pressi dell'odierna borgata doveva sorgere la città di Xiphonia e sono stati rinvenuti reperti d'età romana. Nel XIX secolo fu progettato un grande porto commerciale ma ciò non fu eseguito, preferendo creare una struttura nella vicina e più popolosa (benché priva di porto naturale) Catania.



Economia.
L'economia della frazione si basa sulla pesca, sulla ristorazione e sul turismo. Ormai abbandonate sono le attività industriali (concerie) presenti tra il XIX e il XX secolo.

Infrastrutture e trasporti.
Dal 1915 al 1934 la località era servita dalla tranvia Catania-Acireale.
"
"Con gli occhi dell'occidente

Con gli occhi dell'occidente (""Under Western Eyes"", tradotto in italiano anche come Sotto gli occhi dell'occidente) è un romanzo pubblicato nel 1911 da Joseph Conrad la cui trama si svolge a San Pietroburgo, in Russia, e a Ginevra, in Svizzera. Lo si può collegare a ""Delitto e castigo"" di Fëdor Dostoevskij per quanto riguarda lo studio della colpa: è considerato tra le più importanti e significative opere di Conrad e l'argomento trattato è molto vicino anche all'opera precedente dello stesso autore, ""L'agente segreto"" (""The Secret Agent""), pubblicata nel 1907. Entrambi sono, infatti, romanzi politici, che contengono la violenta denuncia dell'autore verso il dispotismo dello zar mentre contemporaneamente ci raccontano dell'avversione di Conrad stesso verso le idee rivoluzionarie tendenti alla negazione della libertà individuale.
La scrittura di questo romanzo, il secondo d'argomento non legato al mare, aveva preso quasi tutto l'anno 1909.

Trama.
Il protagonista è un giovane studente russo, Razumov, studioso e motivato. Un giorno, al rientro a casa, scopre che un suo compagno di studi, Victor Haldin, si nasconde nel suo appartamento. Haldin sembra essere un terrorista anarchico che ha apparentemente commesso un assassinio politico e, nella sua fuga dalla giustizia, si nasconde nell'abitazione di Razumov.

Victor invia l'amico a cercare un personaggio chiamato Ziemanitch, che lo potrebbe aiutare a fuggire con successo. Razumov è spaventato, ma fa in modo di non dimostrarlo a Haldin, e perciò, pur riluttante, accetta di collaborare, trovando poi Ziemanitch completamente in preda all'alcool. In un raptus di violenza lo picchia, per poi recarsi alla polizia e denunciare Haldin, che verrà catturato e giustiziato.

A questo punto, la narrazione si sposta a Ginevra, dove Nathalie, la sorella del giovane rivoluzionario, riceve la tragica notizia della morte del congiunto. Nelle sue ultime missive alla sorella, Victor aveva parlato proprio di un amico (Razumov) che si era comportato in modo gentile nei suoi confronti. La donna riesce a sapere che Razumov ha previsto di recarsi in Svizzera, e ne attende l'arrivo con ansia, pensandolo un caro amico del suo defunto fratello.

Gli ""occhi dell'occidente"" del titolo sono quelli di un professore inglese a cui Conrad affida la narrazione dei fatti per produrre un racconto imparziale e senza ""pre""giudizi, fatti che sono comprensibili solo nel loro determinato contesto storico e sociale.

Il romanzo e la vita dell'autore.
Circa un mese dopo aver portato a termine, con molta rapidità, ""Il compagno segreto"", Conrad riesce a finire anche il manoscritto di ""Con gli occhi dell'occidente"" e si reca immantinente da Pinker per avere un anticipo, che gli viene però rifiutato. Durante la lite che ne segue, l'agente lo invita sarcasticamente ad imparare infine l'inglese. 
Conrad era in effetti di nascita polacco, ma già a 5 anni era in grado di parlare il francese, mentre l'inglese lo aveva appreso durante gli anni passati in mare, quindi non prima dei 20. Ford Madox Ford, che gli era in gioventù stato molto amico ma che concluse la frequentazione con svariate cattiverie, raccontava che Conrad conosceva solo l'inglese pesante degli uomini di mare e quello artefatto e lontano dalla quotidianità delle riviste letterarie, senza aver la minima idea di come fosse in effetti la lingua usata dalle persone di un certo rango, tanto più che ""viveva isolato in campagna, e aveva per moglie una grassa zoticona"", come ebbe a dire Virginia Woolf.

All'inizio del XX secolo, l'opera prima di Conrad (La follia di Almayer) aveva venduto poco più di 1000 copie, mentre sia ""L'agente segreto"" che ""Con gli occhi dell'occidente"" erano riuscite a raggiungere le 2/3000 copie, presso l'editore ""Methuen"", come anche alcuni lavori pubblicati presso un editore abbastanza prestigioso della Liverpool di quei tempi, ""Blackwood"", tra il 1897 e il 1902.

Non solo questo suo lavoro rese pochissimo al suo autore, ma fu per lui molto costoso, più di tutti gli altri, in molti termini; nella notte in cui aveva litigato con il suo agente per il rifiuto di quest'ultimo di pagargli l'ennesimo anticipo alla consegna del primo manoscritto, lo scrittore soffrì di un attacco di gotta devastante che lo lasciò immobilizzato nel letto, nello stesso studio dove aveva lavorato al romanzo, per ben quattro mesi. Una testimonianza di quanto fosse stato difficile questo periodo per Conrad ci viene da una lettera della moglie all'editore Blackwood:

Fortunatamente per Conrad, il suo agente, Pinker, aveva scelto una buona linea di promozione: riusciva a vendere i romanzi del suo protetto prima a puntate ai quotidiani e poi, nella loro interezza alla casa editrice.


Adattamenti.
Come da molte altre opere letterarie di Conrad, anche da questa è stato tratto più di un lavoro per la televisione: si possono ricordare una versione inglese del 1975 e una italiana del 1979, per la regia di Vittorio Cottafavi e tra i protagonisti Franco Branciaroli, Gerardo Amato, Gianni Santuccio, Franco Graziosi, Elisa Cegani, Raoul Grassilli, Milena Vukotic, distribuito in DVD da Rai Trade nel 2008.

"
"I carnivori venuti dalla savana

I carnivori venuti dalla savana è un film horror/splatter del 1976 per la regia di Jeff Lieberman.

Trama.
Durante una violenta tempesta, nella cittadina di Fly Creek crolla un traliccio dell'alta tensione, che causa un black out generale. Al tempo stesso, migliaia di colonie di vermi, colpite da una scarica di fulmini, subiscono una mutazione genetica che rende gli invertebrati aggressivi e voraci.

Il primo ad accorgersi della minaccia è un giovane straniero, venuto a trovare un'amica. Lo sceriffo, però, ignora il suo allarme. I vermi mutanti attaccano la cittadina e danno luogo a un vero e proprio massacro, a cui sopravvivono il giovane e la sua ragazza. Quando il black out termina, Fly Creek è diventata una città fantasma.

Edizione italiana.
Distribuito in Italia dalla FIDA nel settembre 1977, con doppiaggio affidato alla D.E.F.I.S.

Commento.
La critica classifica il film come ""B-movie"" di scarso valore artistico. Se da una parte la pellicola indugia sulle scene raccapriccianti, la sceneggiatura appare approssimativa e presenta non poche incongruenze. Un elemento peculiare del film è l'aver ripreso il cliché del disastro ecologico facendo riferimento non a eventi spettacolari e insoliti come esplosioni nucleari o virus impazziti, ma al molto più quotidiano crollo di un traliccio elettrico.

"
"Société générale

La Société générale (""Société générale pour favoriser le développement du commerce et de l'industrie en France"") è la settima banca nella Classifica per capitalizzazione dei gruppi bancari della zona Euro.





Storia.
1864 - 1893.
La ""Société Générale"" venne fondata nel 1864 da un gruppo di industriali insieme alla famiglia Rothschild ""per favorire lo sviluppo del commercio e dell'industria in Francia"". Il primo presidente fu l'industriale Eugène Schneider (1805-1875).

La Banca sviluppò un'importante rete di filiali in Francia: nel 1870 erano 32 in provincia e 15 a Parigi. L’anno successivo la ""Société générale"" aprì anche un ufficio a Londra.

Grazie a questa rete di agenzie, la Banca incominciò a costituirsi una clientela di piccole e medie imprese, mentre la sede centrale di Parigi seguiva le grandi imprese.

Nel 1871 ebbe accesso al mercato dei titoli di stato francesi. La ""Société générale"", nonostante la crisi del 1873 continuò il suo sviluppo e arrivò a possedere 148 sportelli nel 1889.

1894 - 1936.
A partire dal 1894 la Banca si riorganizzò come un moderno istituto di credito: non si limitò più alla raccolta dei depositi delle imprese e dei privati, ma si orientò decisamente verso il credito a breve termine agli industriali e ai commercianti, nonché al collocamento dei titoli presso il grande pubblico, ai prestiti ai privati e infine al collocamento dei titoli di stato della Russia zarista.

Durante la ""Belle Époque"" la ""Société Générale"" era la quarta società per capitalizzazione fra quelle quotate alla Borsa di Parigi, grazie a un'espansione dell'azionariato e al buon andamento del titolo in Borsa.

Dopo gli anni difficili della prima Guerra mondiale, la ""Société générale"" divenne la più grande banca francese negli anni Venti. Accrebbe la sua rete di filiali, soprattutto in provincia, che passò dai 260 sportelli del 1910 agli 864 del 1930, ai 1457 del 1933.

Gli anni Trenta furono, invece, segnati da una diminuzione delle operazioni, sia in Francia che all'estero. Alla vigilia della seconda Guerra mondiale il numero delle filiali era sceso al livello del 1922.

Nel 1936 la ""Société Générale"" era la settima società francese per capitalizzazione di borsa, in conseguenza della crescita d'importanza delle società industriali in Borsa, mentre era la terza nel 1913.

1945 - 1990.
Nel 1945 la ""Société générale"" fu nazionalizzata, come le altre grandi ""banques de dépôt"". La banca approfitta della forte crescita del Dopoguerra per svilupparsi in Francia. Nello stesso tempo il gruppo continua l'espansione internazionale in Africa, in Italia, in Messico. A partire dal 1966 venne abolito l'obbligo di autorizzazione per l'apertura di nuovi sportelli e ciò favorì lo sviluppo della ""Société Générale"" in Francia.

Fra il 1966 e il 1967 una riforma della legge bancaria francese attenuò la separazione fra ""banques de dépôt"" e ""Banques d'affaire"" e creò un mercato ipotecario. Il gruppo ""SocGen"" approfittò della nuova legislazione, fondando delle società consociate specializzate, soprattutto nel ""leasing"".

Nel corso degli anni Settanta e Ottanta la Banca si adeguò all'ingresso dell'informatica nel settore bancario, introdusse i bancomat e le carte di credito.

Nel 1987 la ""Société générale"" fu privatizzata, insieme ad altre due grandi banche, in virtù delle sue buone prestazioni.

1990 - 2016.
Nel 1995 la Banca ha trasferito la propria sede nelle torri gemelle ""Chassagne"" e ""Alicante"" nel quartiere de La Défense a Parigi.

Nel 1997 la ""SocGen"" ha assorbito il ""Crédit du Nord"".

Nel 1999 l'espansione si è sviluppata all'estero con l'acquisizione di banche in Romania, Bulgaria e Madagascar.

La strategia di espansione internazionale è continuata nel 2001 in Europa centrale con l'acquisto della ""Komerční banka"" di Praga e la ""SKB Banka"" in Slovenia.

Per fronteggiare la crisi del 2008 la ""Société générale"" ha ricevuto un prestito dallo Stato di 1,7 miliardi di euro. Ha successivamente ricevuto nel 2009 un altro finanziamento di simile importo. Alla fine dello stesso anno, peraltro, la ""Société générale"" ha rimborsato l'intero montante di questi prestiti, ovvero 3,4 miliardi di euro più interessi.

Già indebolita dalla crisi dei ""subprimes"", la ""Société générale"" nel 2008 ha annunciato di essere rimasta vittima di una frode sul mercato dei contratti a termine messa in atto da uno dei suoi operatori sul mercato, Jérôme Kerviel. 
La liquidazione delle posizioni gestite da Kerviel ha generato 4,9 miliardi di perdite. Se si imputa a Jérôme Kerviel la responsabilità di tale perdita, si tratterebbe della più grossa truffa di tutti i tempi che sia stata messa in atto da un ""rogue trader"", dipendente di un'istituzione finanziaria.

Al termine dei vari gradi di giudizio, nel 2016, Jérôme Kerviel è stato riconosciuto unico colpevole dei fatti ed è stato condannato a cinque anni di carcere nonché al risarcimento dei danni alla Banca, quantificati in un ""solo"" miliardo di euro.

"
"Trezene

Trezene (in greco Τροιζήν) era un'antica città greca dell'Argolide orientale.
Fu il punto di transito tra le popolazioni doriche e quelle attiche.

Mitologia.
Secondo la leggenda la città fu dapprima chiamata Orea, dal nome di re Oro, e in seguito Altepia, dal nome di re Altepio, figlio di Poseidone e di Leda, figlia di Oro. Poseidone ed Atena si disputarono il suo possesso. Tramite l'intervento di Zeus si rappacificarono e ottennero entrambi la tutela sulla città (sulle monete antiche appaiono simbolicamente un tridente e una testa di Atena). Altepio fu succeduto da Sarone che costruì un tempio dedicato ad Artemide vicino al mare in una pianura paludosa chiamata Psifea. Dopo la sua morte la città mutò nome in Saronia.
Altri re di Trezene furono Ipere e Anta, fratelli che fondarono rispettivamente Iperea e Antea. Ezio, figlio di Ipere, ereditò il regno del padre e dello zio fondando Poseidoniada. Durante il suo regno Trezene e Pitteo, figlio di Pelope, si stabilirono nella regione e divisero il potere con Ezio. In seguito eliminarono l'antica dinastia e fondarono quella dei Pelopidi. Dopo la morte del fratello, Pitteo unificò le città preesistenti Iperea a Antea dandole il nome di Trezene. Da due figli di Trezene presero nome due demi dell'Attica: Anaflisto e Esfeto.

Etra, figlia di Pitteo, dormì la stessa notte con Egeo e Poseidone concependo Teseo. Egeo lasciò i suoi sandali e la spada sotto una roccia dicendo che quando il figlio fosse divenuto grande abbastanza da muovere la roccia, avrebbe dovuto restituirglieli portandoli ad Atene. Cosa che Teseo, una volta cresciuto, fece.

Trezene è anche il luogo dove si svolge il mito di Ippolito, figlio di Teseo, descritto da Euripide nella omonima tragedia: per fuggire dalle attenzioni morbose di Fedra, sua matrigna, Ippolito abbandona la città guidando un carro ma viene ucciso da un toro sorto dal mare. In suo memoria le ragazze dedicavano una ciocca di capelli prima del matrimonio. 
Lo stesso soggetto è stato ripreso da Seneca e Racine.

Vi fiorirono in particolare i culti di Poseidone, Artemide, Atena e vi è ambientata la vicenda di Aussesia e Damia, raccontata da Pausania il Periegeta.

Anticamente esisteva anche una sorgente che si diceva scaturita dopo un calcio di Pegaso.

Secondo il mito uno dei suoi re, Sarone, morì annegato inseguendo una cerva nel mare che da lui prese nome Golfo Saronico.

Storia.
Circa all'inizio del I millennio a.C. fu occupata dai Dori, mantenendo tuttavia la sua indipendenza.

Fu patria dei poeti arcaici Augia e Orebanzio.

Nel 720 a.C. partecipò assieme ad alcuni coloni Achei alla fondazione di Sibari in Magna Grecia.

Nella seconda parte del VI secolo a.C. entrò a far parte della Lega peloponnesiaca, diventando alleata fedele di Sparta. 

Prima della battaglia di Salamina (480 a.C.), le donne e bambini ateniesi furono evacuati a Trezene su istruzione di Temistocle.

Fu attaccata da Atene durante la guerra del Peloponneso (431-404 a.C.).

Aderì alla Lega achea nel 243 a.C., nella quale rimase fino alla conquista romana (146 a.C.).

Fu distrutta dalle invasioni slave.

Nel Medioevo presso le sue rovine fu costruita una cittadina col nome di Damala (Δαμαλᾶ), sede di una baronia del Principato di Acaia.

Nel 1827 durante la guerra d'indipendenza greca si svolse la terza Assemblea Nazionale nella quale Giovanni Capodistria fu eletto capo di Stato.

Nel 1929 riacquisì il nome antico.

Archeologia.
Grazie agli scavi condotti all'inizio del XX secolo conosciamo oggi alcuni dei suoi antichi monumenti, tra cui un tempio ""in antis"" che risale al VI secolo a.C. e, fuori dalle mura, un tempio dedicato ad Ippolito, l'eroe venerato nella città.

A Trezene nel 1960 venne ritrovata, durante degli scavi, una stele su cui una iscrizione riportava un decreto relativo alla evacuazione della città di Atene all'approssimarsi della invasione persiana del 480 a.C.

Oggi.
Trezene è oggi il nome di un comune che pur appartenendo geograficamente all'Argolide, è sottomesso alla prefettura del Pireo. La sede degli uffici comunali è a Galatas, un minuscolo centro sulla terraferma separato dall'isola di Poros da uno stretto braccio di mare di 50 m.
"
"Madame Bovary

Madame Bovary. Mœurs de province, abbreviato normalmente in Madame Bovary, è un romanzo di Gustave Flaubert, pubblicato dapprima a puntate sul giornale «La Revue de Paris» tra il 1 ottobre e il 15 dicembre 1856. La storia è quella della moglie di un medico di provincia, Emma Bovary, che allaccia relazioni adulterine e vive al di sopra dei suoi mezzi per fuggire alla noia, alla banalità e alla mediocrità della vita di provincia. Si tratta di una delle maggiori opere della letteratura francese e mondiale.

Appena uscito, il romanzo fu attaccato dai pubblici inquirenti del Secondo Impero per immoralità e oscenità. Il processo a Flaubert, iniziato nel gennaio 1857, rese la storia immensamente famosa. Dopo l'assoluzione dell'Autore il 7 febbraio 1857, il romanzo fu pubblicato in libro, in due volumi, il 15 aprile 1857 presso ""Michel Lévy frères"". La prima tiratura di 6750 copie ebbe immediato successo per l'epoca: fu esaurita in due mesi. È considerato uno dei primi esempi di romanzo realista. Una delle prime edizioni fu illustrata dal pittore Charles Léandre.

L'opera attinge alla vera arte nei dettagli e negli schemi nascosti: si sa che Flaubert era un perfezionista della scrittura e si faceva un vanto di essere alla perenne ricerca de ""le mot juste"" (la parola giusta).

Genesi.
Fu un amico a sollecitare Flaubert - dopo le stroncature ricevute per ""La tentazione di Sant'Antonio"" - a servirsi della storia di Eugène Delamare, un giovane medico dell'ospedale di Rouen, già allievo del padre di Flaubert: divenuto vedovo, sposò Delphine, figlia di un contadino normanno. Giovane e bella donna, dai gusti stravaganti, si stufò presto della vita di provincia offertale come moglie del medico, che disprezzava e tradiva continuamente. Egli, tuttavia, la adorava e aveva sempre subíto senza reagire; lei spendeva cifre folli in abiti e gioielli finché, travolta dai debiti, si uccise avvelenandosi, ad appena 27 anni. Rimasto solo con la figlia, anche il vedovo depresso si suicidò. Delle vicende accadute alla giovane donna di provincia, e del suo suicidio nel 1848, Flaubert si interessò subito: il caso di cronaca era argomento sulla bocca di tutti in Francia. L'idea di chiamarla ""Madame Bovary"" - disse Flaubert - gli venne durante un'escursione alle cascate del Nilo, in compagnia dell'amico Maxime Du Camp nel 1849.

Dopo 4 anni e mezzo di duro lavoro, Flaubert aveva scritto 4500 fogli manoscritti, che poi tagliò fino a ridurre il libro di circa la metà, e che consegnò a Du Camp. L'opera fu sottoposta ai redattori della rivista, i quali operarono altri tagli, eliminando 71 passaggi e una miriade di parole considerate troppo brutali.

Nel 1949, Gabrielle Leleu e Jean Pommier ricostruirono ingegnosamente la prima versione non censurata di ""Madame Bovary"", che ripristina la versione integrale, libera dalle censure e dai tagli redazionali l'opera. In Italia, la traduzione di questa versione è apparsa nel 2007, a cura di Rosita Copioli, per le Edizioni Medusa.

Trama.
[spoiler] Un ufficiale sanitario, Charles Bovary, dopo aver studiato medicina durante la giovinezza, sposa una donna più grande di lui, Héloïse Dubuc, che però muore prematuramente. Rimasto vedovo, si risposa con una bella ragazza di campagna, Emma Rouault, impregnata di desideri di lusso e romanticherie, vagheggiamenti che le provengono dalla lettura di romanzi. Charles viene da famiglia benestante ed è un uomo perbene, ma è anche noioso e maldestro. Egli dispensa ogni tipo di delicatezza alla giovane moglie, la quale però, nonostante non lo dimostri, comincia ad avere sempre più a noia la sua monotona vita matrimoniale, molto diversa da quella che si era immaginata leggendo romanzi romantici. Il disprezzo di Emma viene ulteriormente rafforzato dal confronto con lo stile di vita dei ricchi aristocratici: i coniugi vengono infatti invitati per un ballo al castello di Vaubyessard, del marchese di Andervilles. Crogiolandosi nel ricordo delle raffinatezze che aveva potuto gustare per una notte Emma perde ogni interesse per i suoi passatempi e cade in uno stato di inerzia che preoccupa molto il marito. Egli, sperando che un cambiamento d'aria possa giovare alla salute fisica e mentale della moglie, decide di trasferirsi da Tostes a Yonville, dove è disponibile una condotta. A marzo, quando i due partono da Tostes, Emma è già incinta. 
A Yonville, Emma accetta il corteggiamento di una delle prime persone che incontra, un giovane studente di giurisprudenza, Léon Dupuis, che sembra condividere con lei il gusto per le ""cose più belle della vita"". Quando Léon se ne va per motivi di studio a Parigi, Emma intraprende una relazione con un ricco proprietario terriero, Rodolphe Boulanger. Confusa dai suoi fantasiosi vagheggiamenti romantici, Emma escogita un piano per fuggire con lui. Rodolphe, anche amandola, non è pronto ad abbandonare tutto per una delle sue amanti. Rompe quindi l'accordo la sera precedente a quella dell'architettata fuga, mediante una lettera sul fondo di un cesto di albicocche. Lo shock è tale che Emma si ammala gravemente e per qualche tempo si rifugia nella religione.

Una sera, a Rouen, Emma e Charles assistono all'opera, ed Emma incontra di nuovo Léon. I due iniziano una relazione: Emma si reca in città ogni settimana per incontrarlo, mentre Charles crede che lei prenda lezioni di pianoforte. Al contempo, Emma sta spendendo esorbitanti somme di denaro. I suoi debiti intanto raggiungono valori esplosivi e la gente inizia a sospettare l'adulterio. Dopo che i suoi amanti le hanno rifiutato il denaro per pagare il debito, Emma ingoia una dose di arsenico e muore, in modo penoso e lento. Il leale Charles è sconvolto, tanto più che ritrova le lettere che Rodolphe le scriveva. Dopo poco tempo muore a sua volta e la figlia della coppia rimane orfana.




Personaggi.
Emma Bovary.
Emma è la protagonista del romanzo. Sogna di consacrarsi all'agio, alla passione ed all'alta società. Proprio il contrasto fra siffatti ideali romantici, maturati attraverso le letture dell'adolescenza, e la realtà asfissiante del suo paese costituisce il filo conduttore di buona parte del romanzo, il fattore che indurrà Emma a due relazioni extra-coniugali nonché a contrarre quella mole insormontabile di debiti che alla fine causerà il suicidio della donna. Emma è una donna sognatrice i cui desideri non possono venire soddisfatti da un uomo semplice come Charles.

Flaubert tratta la protagonista in modo ambivalente. Ridicolizza le sue tendenze romantiche e le stigmatizza non solo come impraticabili, ma alla fine anche perniciose.
Allo stesso tempo, tuttavia, Flaubert non sembra mai porre alcun biasimo su Emma di per sé, quanto invece sui romanzi tardo romantici, stucchevoli, che hanno avuto un influsso negativo sulle sue fantasie, così come su tante donne borghesi contemporanee di Flaubert.
Invero, Emma stessa, inconsapevole di ciò, si chiede con sgomento perché sia incapace di essere felice della propria vita. Inoltre, nonostante la visione critica di Emma, Flaubert è altrettanto critico nei ritratti dei borghesi di provincia che circondano Emma opprimendola.

Charles Bovary.
Il marito di Emma, Charles Bovary, è un uomo molto semplice e ordinario. È un ufficiale sanitario per professione, ma anche in ciò, come in ogni altro campo, non è molto abile. In effetti non è abbastanza qualificato per essere uno specialista, ma è piuttosto un ""officier de santé"", cioè un ""ufficiale di sanità"".
Quando viene convinto a tentare una difficoltosa operazione chirurgica sul piede torto di un paziente, il risultato è disastroso, ed il malcapitato dovrà farsi amputare la gamba da un medico migliore. Questo suo fallimento non farà che aumentare il disprezzo che Emma nutre nei suoi confronti.

Charles adora sua moglie e la trova innocente, malgrado l'ovvia dimostrazione del contrario. Non sospetta in alcun modo le sue relazioni e le concede il pieno controllo dei propri averi, in tal modo procurandosi la bancarotta con le proprie mani. A dispetto della completa devozione di Charles ad Emma, quest'ultima lo detesta, giudicandolo il perfetto esempio di tutto ciò che è noioso e comune.
Quando Charles scopre gli inganni di Emma - dopo la morte di quest'ultima - ne è completamente devastato e muore di lì a poco. È interessante notare come la morte della moglie coincida, nel romanzo, con una improvvisa rivalutazione della figura di Charles stesso che, da persona sciocca e priva di spessore, si trasformerà nell'unico personaggio veramente positivo e meritevole di compassione di tutta la storia.

Monsieur Homais.
Monsieur Homais è il farmacista della cittadina. Si ritiene un brillante, moderno uomo di mondo, benché non abbia mai oltrepassato Rouen, e cerca sempre occasioni per dire il suo punto di vista. Disprezza la borghesia (pur appartenendovi) e il clero, e per questo motivo si trova sempre in contrasto con il prete del paese. Fervente sostenitore di ideali positivisti e del progresso, si dà un gran da fare per promuovere se stesso (è tanto geloso quanto fiero delle sue ""alchimie"") e scrive di continuo articoli scientifici per la gazzetta del capoluogo; non manca mai di intavolare discussioni su qualsiasi argomento, specialmente la sera all'osteria-albergo di Yonville. È egocentrico, ma ciò non gli impedisce di considerarsi sempre e comunque un ""uomo qualunque"" di classe sociale media. Il suo desiderio di ottenere la Legion d'onore si fa ossessivo, ma alla fine vi riesce. L'arsenico che assume Emma proviene proprio dalla sua farmacia: il signor Homais dà dunque prova di non conservare con la dovuta attenzione il potente veleno. Rappresenta l'uomo borghese di provincia, limitato e cieco di fronte ai propri difetti.

Léon Dupuis.
Prima amicizia di Emma appena giunta a Yonville, Léon fin dall'inizio sembra perfetto per lei: sebbene faccia il praticante notaio, condivide con lei gli ideali romantici e il disprezzo per la vita comune. Adora Emma ma a causa della propria timidezza non riesce a dichiararle il suo amore, poi sconsolato decide di andarsene a studiare legge a Parigi. Un incontro fortuito ricongiunge i due a Rouen, parecchi anni più tardi, e ne scaturisce la relazione. Dupuis, così timido ai tempi della provincia, a Parigi è riuscito a creare una maschera che nasconde la debolezza del carattere. Superata l'euforia iniziale, l'idillio mostra le sue crepe e gli amanti non riescono a mantenere le reciproche aspettative romantiche.

Rodolphe Boulanger.
Rodolphe è un benestante dongiovanni del luogo che seduce Emma aggiungendola alla sua lunga lista di conquiste. Superficialmente attratto da Emma, egli prova ben poco sentimento nei suoi confronti. Nulla al confronto di ciò che ella riversa su di lui. Al crescere della disperazione di Emma, Rodolphe perde ogni interesse verso di lei, ed anzi è preoccupato per la sua imprudenza. È lui che pone termine alla loro storia d'amore. Verso il finale sembra avere barlumi di coscienza: alla morte di Emma si limita ad inviare un biglietto; tuttavia qualche tempo dopo incontra casualmente Charles, che ormai ha appreso dei fatti passati, tradisce un certo imbarazzo.

Monsieur Lheureux.
Un commerciante scaltro e manipolatore che riesce a convincere Emma a comprare sempre più beni di valore a credito e contrarre mutuo presso di lui. Lheureux raggira Emma magistralmente e alla fine la spinge così in fondo nel baratro dei debiti da determinarne la rovina finanziaria e il conseguente suicidio.

Ambientazione.
L'ambientazione di Madame Bovary è cruciale nell'economia del romanzo per due ragioni. In primo luogo è importante perché è funzionale allo stile realistico ed alla critica sociale di Flaubert e in secondo luogo per come si mette in relazione con la protagonista Emma Bovary.

Il romanzo inizia nell'ottobre 1827, e termina nell'agosto 1846 (Francis Steegmuller). Siamo intorno all'era che va sotto il nome di ""Monarchia di Luglio"", ovvero il regno di Luigi Filippo. Si tratta di un periodo di netta ascesa della classe medio-borghese. Flaubert detestava la borghesia. Molta parte del suo lavoro di descrizione dei costumi della Francia rurale, tuttavia, può essere interpretata come critica sociale.

Flaubert si sforza intensamente di assicurarsi che i suoi ritratti della vita comune siano accurati. In ciò è agevolato dal fatto di aver scelto un argomento a lui particolarmente familiare. Sceglie, difatti, di ambientare la storia nella città di Rouen (Normandia) ed immediate vicinanze, ossia nel teatro della sua nascita ed infanzia. La cura ed il dettaglio che Flaubert infonde nell'ambientazione sono determinanti per lo stile di tutto il romanzo. È questa vero somiglianza degli elementi mondani della vita rurale che ha meritato al libro la sua reputazione di pietra miliare del movimento noto come ""realismo"".

Flaubert usa anche deliberatamente l'ambientazione per creare contrasto con i protagonisti. Le fantasie romantiche di Emma sono drammaticamente soffocate dalla prosaicità della vita di tutti i giorni. Flaubert si serve di tale giustapposizione per dare luce ad entrambi i soggetti. Emma diventa più capricciosa ed assurda alla cruda luce della realtà quotidiana. Ma al contempo, nondimeno, l'autoreferenziale banalità della gente del posto è amplificata dal confronto con Emma, che, seppur nella sua astrattezza, dimostra comunque una sensibilità per la bellezza e la grandezza che pare del tutto ignota ai ""benpensanti"".

Stile.
Il libro, largamente basato sulla biografia di un compagno di scuola divenuto medico, è stato scritto per insistenza degli amici, che cercavano di distogliere Flaubert da un viscerale romanticismo assegnandogli un soggetto modesto e deprimente e sfidando lo scrittore a renderlo interessante senza l'aggiunta di alcun evento straordinario.
Anche se Flaubert non apprezzava particolarmente lo stile di Balzac, il romanzo è considerato oggi come un esempio tipico di realismo, fatto che ha contribuito al processo per oscenità (peraltro largamente motivato da un attacco politico del governo contro la rivista liberale che dapprima pubblicò il testo a puntate, ovvero ""La Revue de Paris"").

Flaubert, come autore della storia, non giudica direttamente la moralità di Emma Bovary e si astiene dal condannarne esplicitamente l'adulterio. Tale decisione indusse qualcuno ad accusare Flaubert di esaltare l'adulterio e creare uno scandalo (un biasimo piuttosto infondato, ove si tengano presenti l'eterna insoddisfazione di Emma e il suo infelice destino).

Il realismo flaubertiano mira alla vero somiglianza,ovvero a dare l'illusione della realtà. Flaubert odiava essere considerato il capofila del realismo in quanto la sua estetica mirava a una riproduzione non mimetica della realtà (la cosiddetta realtà immaginata). Il suo realismo ha però una solida base documentaria; nulla è da Flaubert inventato, la fabula si intesse di sapere euristico. La sua estetica si oppone comunque a quella dell'idealismo romantico, che nel romanzo è il tipo di pensiero che governa le azioni di Emma. L'eroina, protagonista del romanzo è sempre più insoddisfatta, poiché le sue fantasie - che trascendono la vita - per tautologica definizione, non potranno evidentemente realizzarsi.

""Madame Bovary"" è un commento all'intera cultura dell'epoca in cui visse Flaubert, e ciò è reso palese dall'accento nettamente posto sull'assurdità delle figure scientifiche ""razionali"", sull'inutilità dei riti della Chiesa, sull'auto-indulgenza borghese di Lheureux (che raggira Emma ottenendo che acquisti merce da lui a credito).

Tematiche.
L'inadeguatezza del linguaggio.
Madame Bovary esplora la possibilità che la parola scritta non riesca a coglier neppure una minima parte della vita umana. Flaubert usa una varietà di tecniche per mostrare come il linguaggio sia spesso un mezzo inadeguato per esprimere emozioni ed idee. La frequente inettitudine dei personaggi alla comunicazione interpersonale è emblematica del fatto che le parole non descrivono perfettamente ciò che significano. Nel primo capitolo, ad esempio, l'insegnante di Charles crede che egli si chiami ""Charbovari"". Egli non riesce a far intendere il proprio nome. L'inadeguatezza del discorso è qualcosa che Emma incontrerà ripetutamente nel tentare di palesare il proprio malessere al prete o di esprimere il proprio amore a Rodolphe. Si manifesta anche quando Charles legge la lettera di Rodolphe e la fraintende come un messaggio di affetto platonico.
Le bugie di cui abbonda Madame Bovary contribuiscono al senso d'inadeguatezza del linguaggio nella novella, ed al concetto che le parole possano essere più efficaci nel mascherare la verità, o a trasmetterne il contrario, piuttosto che nel rappresentare la verità medesima. La vita di Emma è descritta come ""un tessuto di bugie"". Inventa storie dopo storie per impedire al marito di scoprire le sue beghe. Analogamente, Rodolphe racconta così tante bugie sul suo amore per Emma da arrivare a supporre che nemmeno lei sia sincera. Flaubert mostra che mentendo gli amanti rendono impossibile che le parole possano anche solo sfiorare la verità fattuale. Il forte senso d'inadeguatezza del linguaggio fa parte di una reazione contro la scuola del realismo. Sebbene Flaubert fosse in un certo senso un realista, credeva anche che fosse errato pretendere che il realismo fosse in grado di raffigurare la vita più efficacemente del romanticismo. Fa ricorso ad ironiche descrizioni romantiche per stabilire una tensione tra le esperienze degli eventi dei vari personaggi e gli aspetti autentici della vita. Combinando romanticismo ironico e narrazione realistica letterale, Flaubert cattura i suoi personaggi e le loro lotte più pienamente di quanto avrebbe permesso uno stile letterale in senso stretto o - per converso - uno stile integralmente romantico.

L'impotenza delle donne.
La speranza di Emma di aver concepito un maschio - perché ""una donna è sempre impedita"" - è solo uno dei tanti passi del romanzo in cui Flaubert dimostra un'intima comprensione dei problemi che assillano le sue contemporanee.
Attraverso Madame Bovary vediamo come i compagni di Emma possiedano il potere di cambiarle la vita nel bene e nel male - un potere che di per sé ella non ha. Perfino Charles concorre nel determinare l'impotenza di Emma. La sua indolenza gli impedisce di diventare un buon dottore, e la sua incompetenza gli impedisce di avanzare verso un più alto strato sociale che potrebbe soddisfare le aspirazioni di Emma. Di conseguenza, Emma è invischiata in un paesotto, con pochi quattrini in tasca. Rodolphe, che ha i mezzi economici per far librare Emma dalla sua vita, la abbandona ed ella, in quanto donna, è incapace di fuggire autonomamente. Léon, a tutta prima, sembra simile ad Emma. Ambedue sono insoddisfatti dell'ambiente rurale, ambedue sognano cose maggiori e migliori. Ma poiché Léon è uomo, ha davvero il potere di inverare il suo sogno di trasferirsi in una città importante, laddove Emma deve rimanere a Yonville, incatenata al marito ed alla figlia.

Alla fine, comunque, la struttura morale del romanzo postula che Emma assuma la responsabilità delle proprie azioni. Non può scaricare la colpa di tutto sugli uomini che la circondano. Sceglie liberamente di essere infedele a Charles, e i suoi tradimenti finiranno per ferirlo mortalmente. D'altro canto, nella situazione in cui si trova Emma, ha solo due scelte: cercare amanti o restare fedele ad un ottuso matrimonio. Una volta sposato Charles, la scelta di commettere adulterio è il solo mezzo di Emma per esercitare un qualche potere sul proprio destino. Mentre gli uomini hanno accesso all'agiatezza ed alla proprietà, l'unica moneta che Emma possieda per influenzare gli altri è il proprio corpo, una forma di capitale che ella può commerciare solo in segreto al prezzo della vergogna e con il costo aggiuntivo dell'inganno. Mentre ella elemosina disperatamente soldi per far fronte ai debiti, gli uomini offrono denaro in cambio di favori sessuali. Alla fine, tenta di recuperare Rodolphe come amante, nella speranza che costui le paghi i debiti. Anche l'atto finale del suicidio è consentito da una transazione fondata sul suo incanto fisico, profuso nei riguardi di Justin, che le permette di entrare nel magazzino in cui è custodito l'arsenico. Perfino per togliersi la vita, deve far ricorso al potere sessuale, e sfruttare l'amore di Justin in modo da convincerlo ad agire secondo i desideri di lei.

Il fallimento della borghesia.
Le inquietudini di Emma scaturiscono in gran parte dalla sua insoddisfazione riguardo all'ambiente borghese francese. Aspira ad avere un gusto molto più raffinato e sofisticato di quello della classe cui appartiene. Questa frustrazione riflette una tendenza storica e sociale crescente nella seconda metà del XIX secolo.

Al tempo in cui scrive Flaubert, il lemma ""borghesia"" si riferiva alla classe media: persone che - seppur non possedevano l'indipendente agiatezza e la genealogia della nobiltà - tuttavia esercitavano professioni che garantivano il sostentamento senza imporre il giogo del lavoro fisico. I loro gusti si caratterizzavano per il vistoso materialismo. Si coccolavano secondo i propri mezzi, ma senza discernimento critico. La mediocrità borghese era frustrante per Flaubert, ed egli usò il disgusto di Emma Bovary per la propria classe come un mezzo per proiettare il proprio odio verso la classe media. Madame Bovary mostra quanto ridicole, soffocanti, e potenzialmente perniciose possano essere le convenzioni e le trappole della borghesia. Nei discorsi prolissi e saccenti del farmacista Homais, Flaubert sbeffeggia le velleità borghesi in materia di conoscenza ed apprendimento, così come la fede, tutta borghese, nel potere di quella tecnologia che in realtà essa non comprende appieno.
Ma Homais non è solo buffo: è anche pericoloso. Quando persuade Charles a provare un nuovo procedimento medico su Hippolyte, il paziente sviluppa una gangrena e poi perde la gamba.



Traduzioni italiane.
Bruno Osimo - nel suo ""Manuale del traduttore"" - ha analizzato come tre traduzioni (Del Buono, Ginzburg e Spaziani) hanno reso diversamente il passaggio sulle dame che a tavola coprono i propri bicchieri con il guanto per segnalare il loro rifiuto di bere («plusiers dames n'avaient pas mis leurs gants dans leur verre», prima parte, capitolo 8).


Collegamenti esterni.
Testo on line.
Il Progetto Gutenberg mette gratuitamente a disposizione il testo di ""Madame Bovary"":

Su Liber Liber (Progetto Manuzio) è liberamente disponibile il romanzo, con traduzione italiana di Bruno Oddero, nei formati EPub, ODT e PDF:
"
"Triturus

Triturus Rafinesque, 1815 è un genere di anfibi caudati della famiglia Salamandridae, comunemente noti come tritoni.

Descrizione.
I tritoni hanno un corpo gracile e allungato, concluso da una lunga coda compressa lateralmente e provvista di lamina natatoria. La lingua è protrattile, i denti sono sia mascellari che vomero-palatini.

Possiede una spiccata capacità di rigenerazione degli arti e della coda.

Le uova vengono deposte singolarmente e fissate alle foglie delle piante acquatiche.

Le larve di tritone, e in genere di tutti gli urodeli, possiedono branchie ramificate che sporgono dai lati della testa, non coperte da opercolo come avviene invece nelle larve degli anuri.

Distribuzione e habitat.
Il genere è diffuso negli ambienti umidi di Europa e Asia occidentale.

Biologia.
I tritoni,vivendo negli stagni con acqua ferma e paludosa e nei corsi d'acqua a lento scorrimento, si nutrono di larve di zanzare e altri piccoli insetti che cadono nell'acqua. In inverno si rifugiano sotto le radici degli alberi, nei boschi.

A primavera i tritoni abbandonano la terra per occupare acque stagnanti, in vista dell'accoppiamento. In questo periodo i maschi assumono il carattere sessuale secondario della cresta sulla coda, che talvolta si prolunga sul dorso, come nel caso del ""Triturus cristatus"".

Il tritone è uno degli anfibi il cui genoma è di dimensione maggiore di quello dei mammiferi (e dell'uomo in particolare, superando di cinque volte il numero di coppie di basi azotate di DNA).

Tassonomia.
Comprende le seguenti specie:

Specie simili.
Sono conosciuti altresì col nome comune di ""tritone"" anche diversi altri anfibi urodeli appartenenti ai generi ""Ichthyosaura"", ""Ommatotriton"", ""Lissotriton"" : 

Allevamento.
Il tritone può essere allevato in acquario, preferibilmente in una vasca monospecifica in quanto non tutte le specie possono vivere pacificamente con altri animali, mentre vanno d'accordissimo con i loro conspecifici, tranne che nel periodo dell'accoppiamento.
Alcuni esemplari si possono abituare a vivere esclusivamente in acqua non compiendo la muta delle branchie. La soluzione migliore è tuttavia quella di allevarlo in un'acqua-terrario, in modo da rispettare la sua natura di anfibio.

In Italia il genere ""Triturus"" è considerato particolarmente protetto e la detenzione e l'allevamento sottoposti a stretto controllo o vietati, avendo l'Italia ratificata la Convenzione di Berna e i relativi allegati (Legge 503 del 05/08/1981 pubblicata su GURI n. 250 dell'11/09/1981), nonché le successive modifiche (GURI n. 122 del 28/05/1998 e GURI n. 146 del 24/06/1999).

In dettaglio sono richiamati:

"
"Hendel


"
"Tinamotis ingoufi

Il tinamo della Patagonia (Tinamotis ingoufi Oustalet, 1890) è un uccello della famiglia Tinamidae che abita il sud del Cile e l'Argentina.
"
"Gran giustiziere

Il gran giustiziere del regno fu una figura politica di diversi ordinamenti europei durante il medioevo, equivalente al ruolo odierno di primo ministro.

Cenni storici.
La figura del giustiziere venne introdotta storicamente nel regno d'Inghilterra ed in Scozia e chiamata ""Chief Justiciar"". Anche nel regno svedese era presente con mansioni analoghe ed era chiamato ""Lagmän"". In Sicilia venne introdotto nel XII secolo dai Normanni.

Funzioni e compiti.
Il gran giustiziere a sua volta sovrintendeva a diversi giustizieri che gestivano il potere in ambito locale.
In pratica, oltre che a essere il giudice supremo, era anche un politico, un militare e un finanziere.

Il gran giustiziere aveva i compiti principali di:


In seguito la carica di gran giustiziere divenne soprattutto onorifica, senza quindi giustizieri subordinati. 

In Inghilterra.
Nel regno inglese il gran giustiziere aveva sede a Westminster ed era scelto dal monarca fra le personalità più influenti del regno; saltuariamente guidava anche i gruppi di giudici itineranti istituiti dall'assise di Clarendon.

Presieva la corte reale (""magna curia"") e la commissione tributaria. Quest'ultima si riuniva due volte l'anno ed era detta ""scaccarium"", e i nobili che la componevano erano detti i ""baroni dello scacchiere"")


"
"Tinamotis pentlandii

Il tinamo della puna (Tinamotis pentlandii Vigors, 1837) è un uccello della famiglia Tinamidae.

Distribuzione e habitat.
La specie è presente in Perù, Bolivia, Cile e Argentina.
"
"Jacopo Antonio Morigia

Biografia.
Di origine milanese, era entrato nell'ordine dei Barnabiti nel 1651. Studioso di filosofia e teologia, fu anche lettore universitario a Macerata e a Milano. Fu proposto come Superiore Generale del suo ordine, ma vi rinunciò. Nel 1674 arrivò in Toscana alla corte del granduca Cosimo III, governante di accentuata sensibilità religiosa, dove il Morigia fu consulente di teologia e precettore del figlio del granduca Ferdinando.

Dopo essere stato nominato vescovo di San Miniato nel settembre del 1681, venne trasferito a Firenze, con nomina del 15 febbraio 1683. Fece ingresso in città il successivo 6 aprile. Vi tenne due sinodi, nel 1691 e nel 1699. Riformò inoltre la curia arcivescovile e compì una minuziosa visita pastorale nelle parrocchie.

Notevole fu anche la sua contemporanea attività presso la curia romana: il 15 luglio 1692 fu nominato assistente al Soglio pontificio, e partecipò al concistoro del 19 dicembre 1698.

Il 19 dicembre 1698 venne nominato cardinale da papa Innocenzo XII con il titolo di Santa Cecilia. Il 20 aprile 1699 fu nominato arciprete della Basilica patriarcale Liberiana.

Intanto a Firenze maturò dei dissidi con il Granduca, che lo portarono a rinunciare alla sede non volendo egli acutizzarli (28 ottobre 1699). Partecipò alle celebrazioni per l'Anno Santo del 1700 e tra il 9 e il 23 novembre prese parte al Conclave che elesse papa Clemente XI. Poco tempo dopo (24 gennaio 1701) fu nominato vescovo di Pavia (pur mantenendo il titolo personale di arcivescovo), dove morì 7 anni dopo, venendo sepolto nella Cattedrale.




"
"Infinito (modo)

L'infinito è una forma verbale usata in quasi tutte le lingue indoeuropee. È la forma normalmente scelta per il lemma dei verbi nei dizionari ed in genere non è riferita ad alcuna persona grammaticale (""io, tu, lui, lei""); dispone del tempo presente e di quello passato. In italiano, la forma dell'infinito di un verbo come ""andare"" è composta da una radice (""and""-), da una vocale tematica (-""a""-) e da una desinenza (-""re""). L'infinito passato sarà ""essere andato"".

L'infinito nelle lingue romanze.
L'infinito ricorre assai spesso in combinazione con un verbo servile o modale, ad esempio:


I verbi non modali reggono in genere una preposizione:


L'infinito di un verbo ha la proprietà di poter comportarsi contemporaneamente da verbo e da sostantivo:


dove ""fare"" come sostantivo funge da soggetto di ""giovare"", ma come verbo regge ""sport""


dove ""bere"" è soggetto di ""essere"", ma come verbo regge ""alcol"".

Come il gerundio, l'infinito ha una molteplicità di usi nella subordinazione implicita, di cui si propongono pochi esempi:


Dagli esempi, emerge una notevole duttilità dell'infinito, il quale è povero di valori grammaticali propri: questi piuttosto emergono solo nel contesto. 

Dell'infinito esiste una forma semplice o presente (""mangiare"") ed una composta o passata (""aver mangiato""), la quale indica un'azione compiuta:


La forma passata si trova spesso in proposizioni temporali e causali, cioè quelle introdotte da ""dopo"" e da ""per"":


In tutte le lingue romanze come l'italiano, le costruzioni ottenute sono paragonabili.

Anche nelle altre lingue romanze, l'infinito è raggruppabile in diverse coniugazioni (in italiano sono ""-are, -ere, -ire""), fondamentali per la struttura delle diverse forme verbali dei vari tempi e modi, le quali possono distinguersi in base ai vari gruppi di appartenenza. 


""cantar"" (cantare), ""beber"" (bere), ""vivir"" (vivere)


""falar"" (parlare), ""vender"" (vendere), ""partir"" (andare via, partire). Eccezione: ""pôr"" (porre). In casi particolari, le forme portoghesi dell'infinito hanno delle forme personali per facilitare la comprensione della proposizione subordinata.


""parler"", (cantare), ""dormir"" (dormire), ""avoir"" (avere), ""prendre"" (prendere). Come si nota, la terza coniugazione dell'italiano corrisponde in francese al secondo gruppo di verbi, mentre il terzo ed il quarto rispecchiano a grandi linee la seconda coniugazione.


""a cânta/cântare"" (cantare), ""a bea/bere"" (bere), ""a tăcea/tăcere"" (tacere), ""a dormi/dormire"" (dormire). Il romeno possiede due forme di infinito, corto e lungo: ""a mânca"" verso ""mâncare"" - mangiare.

La distinzione in gruppi di coniugazione, tipica di queste lingue, è un'eredità del latino, il quale prevedeva quattro coniugazioni: ""-are"", ""-ēre"", ""-ĕre"", ""-ire"": ""allĭgare"" (legare), ""fulgēre"" (risplendere), ""fundĕre"" (sbaragliare), ""repĕrire"" (trovare). Fanno eccezione alcuni verbi irregolari tra cui il più usato è ""sum"" (essere) che all'infinito fa ""esse"". Incidentalmente, si precisa in questa sede che nei vocabolari di latino si trova il verbo non all'infinito, ma alla prima persona singolare.


L'infinito nelle lingue germaniche.
Nelle lingue germaniche, la distinzione tra le varie coniugazioni del verbo non esiste.

""to go"" (andare), ""to sleep"" (dormire)

La funzione di verbo sostantivato è spesso coperta dal gerundio.


""hören"" (sentire), ""machen"" (fare), ""wollen"" (volere).
"
"Asino (gioco di carte)

Asino è un gioco di carte molto semplice che può essere giocato a tutte le età e con un numero estremamente variabile di giocatori (fino a 20).
Questo gioco, con alcune modifiche, è popolare in molti stati del mondo, ad esempio in Giappone con il nome di baba-nuki (in inglese ""old maid"", letteralmente ""zitella"").

Preparazione.
All'inizio della partita il mazziere sceglie (o fa scegliere) una carta che verrà messa in un posto nascosto senza essere vista da nessuno. Poi distribuisce tutte le carte del mazzo ai giocatori, una per volta (capita spesso che alcuni ricevano una carta in meno, ma non è un problema).

Come si gioca.
Innanzitutto appena ricevute le carte, ogni giocatore deve scartare le coppie di carte dello stesso valore che ha in mano. Ovvero se possiede due assi, due re, due ""cinque"", ecc.. li scarta buttandoli in mezzo al tavolo. Arrivati a questo punto ognuno rimarrà in mano con un numero variabile di carte: chi ne ha di più inizia a giocare.
Il giocatore di turno prende una carta a caso (senza vederla) dal giocatore alla sua sinistra. Se la carta presa fa coppia con una che ha già in mano allora può scartarle entrambe. Il turno passa poi al giocatore alla sua destra che a sua volta prenderà una carta e così via.

Fine del gioco.
Alla fine una sola carta rimarrà spaiata. Naturalmente perde chi rimane con questa carta in mano, persona che diventerà l'asino e sarà sbeffeggiato allegramente dagli altri giocatori.

Variante.
Il gioco si può giocare anche con 52 carte francesi. In molte parti d'Italia l'asino è e rimane sempre il fante di picche o bastoni, motivo per cui questa variante viene chiamata Uomo Nero.
Variante veneta del gioco e la cosiddetta ""Vecia"", in cui l'asino è rappresentato dal fante di spade, la ""Vecia"" appunto (per via del fatto che nella carte trevigiane è l'unico fante ad avere la barba). Il mazziere scarta, ad inizio del gioco, uno degli altri tre fanti, in modo che non vi sia che una coppia di fanti e la ""Vecia"" non possa fare coppia. Lo svolgimento del gioco è uguale ad quanto detto per ""Asino"". Perde il giocatore che si ritrova in mano la ""Vecia"".

Trucchi e tecniche di gioco.
A prima vista potrebbe sembrare un gioco di pura fortuna, in realtà spesso vince il più scaltro e il più bravo a capire quale carta è l'asino.
Tecniche di gioco consistono nel mettere la carta che si considera l'asino in mezzo alle altre leggermente rialzata in modo da renderla più ""invitante"".
Un altro modo è fingere palesemente felicità quando l'avversario sta per prendere una carta che voi non considerate l'asino in modo da fargli credere che siate felici di sbarazzarvi di quella carta. Allo stesso modo se sta per prendere l'asino si può fare una faccia disperata fingendo di dispiacervi di perdere quella carta.
Queste tecniche sono anche descritte nella puntata di Ranma ½ ""il re dei bari"".

"
"Metrorex

Metrorex è l'azienda rumena che ininterrottamente dal 1991 ad oggi gestisce la rete metropolitana di Bucarest.

Generalità.
La Metrorex ha in concessione le quattro linee (M1, M2, M3, M4) che attraversano radialmente la capitale della Romania.

La società gestisce una rete di 70 km di ferrovia metropolitana e dispone di 77 treni per un totale di 51 stazioni.

Nel 2009 Metrorex ha trasportato mediamente oltre 500.000 passeggeri.

Nel periodo 2007-2030 è previsto un ampliamento della rete metropolitana a 150 chilometri, con un investimento stimato in 6,5 miliardi di euro.

La società è sovvenzionata dallo Stato rumeno e nel 2008 ha ricevuto 300 milioni di RON, un importo che rappresenta il 55 % delle spese di esercizio (536,9 milioni di RON). Per il 2009, la società ha ricevuto un budget di sovvenzione di 324 milioni di RON.

Numero di dipendenti:

2011: 4.117

2010: 4.110

2009: 4.147

2008: 4.157

Nel futuro prossimo è in previsione l'unificazione della Metrorex con l'operatore dei trasporti pubblici di superficie RATB, per costituire un singolo ente capace di esercitare completamente il trasporto pubblico della città.

"
"Kent (disambigua)






"
"Edmílson

Ha ottenuto il passaporto italiano che gli permette di giocare in Europa come comunitario.

Carriera.
Club.
Ha fatto l'esordio da professionista nel 1994, con il San Paolo. Qui è rimasto fino al 2000, vincendo una Copa CONMEBOL, una Recopa Sudamericana e due campionati paulisti. All'inizio della stagione 2000-2001 passa così all'Olympique Lyonnais, squadra francese con cui conquista tre campionati nazionali consecutivi, una Coppa di Lega e due supercoppe nazionali in quattro anni.

Il 28 luglio 2004 il Barcellona lo preleva dal Lione per circa 10 milioni di euro. Con il club catalano vincerà altri due campionati e la Champions League 2005-2006. Durante il periodo al Barcellona ha subito due gravi infortuni, uno il 3 ottobre 2004 (danni al legamento del ginocchio destro, sei mesi di stop) e uno il 1º giugno 2006 (lesione al menisco del ginocchio destro).

Nel maggio del 2008 si trasferisce al Villarreal, firmando un contratto biennale. Il 22 gennaio 2009, dopo soli sette mesi, lascia la Spagna per tornare a giocare in patria, nel Palmeiras. Il 20 gennaio 2010, con una nota sul sito ufficiale, il Palmeiras rende nota la rescissione del contratto del giocatore. Il 31 gennaio seguente Edmílson viene tesserato dal Real Zaragoza. Il 12 settembre 2010 segna la sua prima rete con il Zaragoza, nella partita poi persa per 3–5 contro il Málaga. Il 30 giugno 2011 torna in Brasile, al Cearà.

Nazionale.
Ha debuttato con la maglia della Nazionale brasiliana il 18 luglio 2000, in un match con il , e in seguito ha collezionato altre 39 presenze, compresa una rete. Con la ""Seleção"" ha vinto il , giocando da titolare sei partite su sette e saltando solo l'incontro con la durante la fase a gironi. Nel 2006 è stato nuovamente scelto per giocare il campionato del mondo in Germania, ma non ha potuto rispondere alla chiamata a causa dell'infortunio al menisco e il suo posto è stato così preso da Mineiro.
"
"PPM



"
"Leone Strozzi (arcivescovo)

Biografia.
Nato nella famosa famiglia fiorentina degli Strozzi, entrò nell'Ordine vallombrosano con il nome di ""fra Leone"" ad appena dieci anni, ma fece professione solo nel 1655. Fu abate di San Salvatore a Vaiano e di Santa Trinita a Firenze, nonché procuratore del suo ordine in Toscana nel 1672.

Nel 1675 divenne priore generale a Roma. Fu nominato vescovo di Pistoia e Prato e si rese benemerito per la fondazione del seminario. Venne trasferito a Firenze nel 1700. Dopo aver iniziato una visita pastorale nelle parrocchie, morì durante un viaggio a Roma nel 1703.

È sepolto nel duomo di Pistoia.


"
"Invalidità (diritto amministrativo)

L'invalidità dell'atto amministrativo, nel diritto italiano, si ha quando l'atto è contrario alle norme che lo disciplinano.

Invalidità.
La difformità dell'atto rispetto a norme espresse dall'ordinamento giuridico determina l'illegittimità dell'atto; la difformità dell'atto rispetto ai principi espressi dall'art. della costituzione determina invece l'inopportunità dell'atto.

La legittimità attiene alla rispondenza dell'atto alla norme giuridiche che disciplinano l'esercizio del potere, senza alcuna considerazione dei risultati conseguiti.

L'opportunità, che si contrappone al concetto di legittimità, esprime la conformità della scelta discrezionale alle regole non giuridiche di buona amministrazione, intese ad assicurare l'efficienza e l'economicità dell'azione della pubblica amministrazione, nonché il perseguimento dell'interesse pubblico.

L'atto illegittimo può essere viziato in modo più o meno grave, dando luogo a due categorie di invalidità degli atti amministrativi; gli atti nulli e gli atti annullabili.

Per parte della dottrina esiste una terza categoria di invalidità degli atti amministrativi: quella degli atti amministrativi inesistenti.

L'invalidità può essere totale o parziale.
Per regola, l'invalidità di singoli elementi dell'atto produce l'invalidità dello stesso nella sua interezza. A questo punto va tenuto presente la distinzione tra provvedimenti scindibili e quelli inscindibili.

Nullità dell'atto amministrativo.
L'atto amministrativo nullo è:

L'annullabilità dell'atto amministrativo.
L'atto amministrativo annullabile è:

I rimedi.
I rimedi contro l'atto amministrativo invalido possono essere richiesti dal privato interessato dall'atto o dalla stessa pubblica amministrazione.

Il terzo leso nel suoi diritti o nel suo interesse legittimo può attuare:

Da parte sua la pubblica amministrazione, autonomamente o su istanza del terzo interessato, può decidere di produrre un successivo atto amministrativo che agisca sull'atto viziato per:

Tutte queste azioni sono tese a far perdere d'efficacia l'atto viziato, ma questa non è l'unica possibilità rispetto ad un atto invalido; infatti questo può anche essere: 
"
"Giovanni Costa

Esponente di punta della pittura romana dell'Ottocento, ha contribuito al diffondere delle idee naturalistiche anche tra i membri del movimento pittorico dei macchiaioli. È ricordato anche per aver partecipato attivamente alle campagne garibaldine del 1848-49 e del 1859.

Biografia.
Giovanni, detto ""Nino"" Costa nasce a Roma nel 1826. Suo padre è un rappresentante della borghesia industriale romana.
Durante la giovinezza riceve un'educazione di impostazione classica, rimane affascinato dall'arte del medioevo e del rinascimento e si dedica alla pittura frequentando, sempre nella città natale Roma, intorno al 1848, lo studio del Camuccini, quello del Coghetti e infine quello di Podesti e del Clerici.
Ha però una propensione per la natura e per la pittura dal vero che lo allontanano da questi artisti, intrinsecamente legati alle esperienze neoclassica e romantica.
Convinto assertore dell'Unità nazionale, Nino Costa partecipa alla prima guerra di indipendenza, anche al seguito di Garibaldi. Nella Repubblica romana del 1849 è consigliere municipale. Alla caduta della Repubblica deve fuggire.
Dopo la restaurazione, tra il 1850 e il 1851, compie un viaggio a Napoli: qui probabilmente ha contatti con pittori della scuola di Posillipo che affinano la sua naturale propensione per la rappresentazione verista del paesaggio.

Contatti con artisti stranieri.
In questi anni inizia a soggiornare ad Ariccia, dove frequenta un gruppo di artisti stranieri: i Nazareni come Overbeck e Cornelius, con cui condivide la passione per l'arte antica, trovando in essi un analogo riconoscimento del Quattrocentismo. Essi tendono ad accentuare una tendenza idealistica che si sta facendo simbolista in, e che sarà ancor più evidente verso la fine del secolo, come in Boecklin e Oswald Achenbach.
Risalgono a questo periodo le sue prime conoscenze inglesi: nel 1852 incontra George Mason, in compagnia del quale dipinge ""en plein air"" nella campagna romana, e nel 1853 conosce Frederick Leighton. Probabilmente sono loro a informare l'artista romano sulle idee di Ruskin, che dovevano apparire congeniali al Costa, la cui ricerca pittorica si fondava sulla rielaborazione del vero attraverso il ""sentimento del pensiero"".

Conclude il periodo di formazione con ""Donne che caricano legna a Porto d'Anzio"", del 1852, esposta nel 1856 alla Promotrice di Roma nel 1861, alla Prima Esposizione nazionale di Firenze e nel 1862 al ""Salon"" parigino.

I suoi contatti con artisti stranieri di tendenze simbolistiche si moltiplicano tra il 1850 e il 1867: frequenta Boecklin, Emile David, Mason, Leighton ed entra in rapporti col gruppo del Caffè Michelangelo. Conosce così i Macchiaioli, divenendo amico di Cabianca, di De Tivoli, di Banti e di Fattori.

Tra il 1855 e il 1856 la frequentazione con lo svizzero Emile David lo informa sulle prove di Corot e dei ""barbizonniers"" e dell'inglese Charles Coleman e lo convince definitivamente ad abbandonare i soggetti storici.

Tra il 1858 e il 1860 intraprende un viaggio nella campagna italiana, con l'amico pittore statunitense Elihu Vedder, bruscamente interrotto dalla mancanza di denaro dell'amico, causata dal troncamento dei finanziamenti che questi riceveva dal padre.

Nel 1861 partecipa alla mostra fiorentina con ""Donne che imbarcano la legna ad Anzio"". Viaggia molto: a Londra dove, attraverso Leighton conosce Burne-Jones e Watts; a Parigi, dove nel 1862 espone al ""Salon"" e riceve gli apprezzamenti favorevoli da Corot, da Descamps, da Troyon ed identica situazione si ripete nel 1865.

Mantiene contatti a Firenze con il critico e difensore dei Macchiaioli Martelli e con gli amici inglesi Howard, Richmond e Leighton.
Dal 1856 ha inizio la sua fortuna presso l'ambiente inglese: Leighton acquista il quadro ""Dormono di giorno per pescare di notte"", replicato in grandi dimensioni qualche anno più tardi ed esposto nel 1890 alla New Gallery di Londra.
Da questo periodo il processo creativo di Costa si prolunga nel tempoː egli inizia opere che conclude molto tempo dopo, tempo necessario per far maturare i contenuti di una sua ricerca idealistica della perfezione. Da questa tendenza, in definitiva spirituale, nasce la sua opera più nota, la ""Ninfa nel bosco"", iniziata nel 1863 e terminata venti anni dopo; in essa si riassume così un percorso interiore che conduce alla pittura simbolista.
Nel 1859 torna a combattere per l'indipendenza italiana, arruolandosi nel Regio Esercito piemontese.

Alla fine dello stesso anno torna Firenze, divenuta punto di ritrovo di molti patrioti, dopo l'abbandono di Napoleone III, nell'intenzione di procedere con la politica delle annessioni spontanee all'unificazione della penisola. Firenze è anche centro d'arte e qui Costa svolge un ruolo significativo nel circolo del Caffè Michelangelo. Influenza soprattutto Giovanni Fattori e convince i giovani Macchiaioli ad abbandonare i soggetti storici e a dedicarsi alla pittura dal vero, nonché ad introdurre l'innovativo formato accentuatamente longitudinale.

Soggiorni all'estero.
Tra il 1861 e il 1862 compie un primo viaggio a Parigi, dove riceve gli apprezzamenti di Troyon, di Gleyre, di Ricard Hébert e di Corot, per le ""Donne che caricano legna a Porto d'Anzio"", esposto al ""Salon"". Espone anche al Salon des Refusés un piccolo studio dal vero che viene immediatamente venduto e, in privato, mostra agli amici francesi i suoi studi dal vero, apprezzati anche da Meissonier. A Parigi frequenta Théophile Gautier, Charles Baudelaire e Eduard Bertin, approfondendo la sua tendenza al simbolismo che comunica agli altri italiani, grazie alla sua capacità di comunicare le nuove idee e di battersi per esse.

Nel 1862, durante un breve soggiorno a Londra conosce Burne Jones, attraverso il quale ha probabilmente modo di approfondire la conoscenza delle idee di Ruskin sull'arte. Nel 1863 raggiunge Mason nello Staffordshire e con lui dipinge nella campagna inglese, subendo il fascino delle tematiche bucoliche e sentimentali care all'amico. In sua compagnia si reca poi a Londra e Parigi e, una volta solo, prosegue per la zona di Fontainebleau, dove nasce l'ispirazione per La ninfa nel bosco, il suo quadro più famoso.
Rientrato a Firenze si avvicina a Banti e a Cabianca e frequenta la tenuta di Diego Martelli a Castiglioncello, avvicinandosi all'arte dell'Abbati.

Negli anni sessanta alterna alla residenza fiorentina i soggiorni romani, durante i quali, tra il 1865 e il 1866, incontra George Howard. Questi, divenuto Lord Carlisle, sosterrà la fortuna di Costa in Inghilterra e ne diverrà uno dei maggiori collezionisti.

Nel 1867 si stabilisce nuovamente a Firenze, in seguito alla sconfitta di Mentana e lavora tra Livorno, Castiglioncello e Bocca d'Arno.
Attività politica e gruppi artistici.
Nel 1870 combatte per la liberazione di Roma, partecipa all'entrata in Roma dei bersaglieri, e da quel momento entra attivamente nella vita politica cittadina, fa parte del triumvirato, ed è eletto consigliere comunale di Trastevere.
Per carattere resta un ribelle. Riprende l'attività artistica ed entra in polemica con l<nowiki>'</nowiki>""establishment"", contro il quale reagisce organizzando e partecipando alle fondazioni di numerosi gruppi artistici. Nel 1875 è tra i fondatori del Golden Club, nel 1878 del Circolo degli Italiani, nel 1883 della Scuola Etrusca, che precede ""In arte libertas"".

È il paesaggista e critico più autorevole fra i ribelli dell'ambiente romano. Secondo il suo parere occorreva dipingere con gli stessi mezzi del vero. E nel caso di insufficienza degli ordinari sistemi tecnici, procede per sue vie proprie, sovrapponendo colori a colori, secondo le leggi scrutate da lui nel vero.
La sua arte, se rimane quasi sconosciuta o volutamente ignorata dal pubblico italiano, trova invece consensi e successo in ambiente anglosassone. Costa espone nel 1869 alla Royal Academy di Londra; dal 1877 partecipa alle attività della Grosvenor Gallery, nel 1882 ottiene successo con la mostra di sessantotto dipinti alla Fine Art Society.
Fra il 1883 e il 1884 fonda la Scuola Etrusca con gli amici inglesi ed abbandona la Grosvenor Gallery, per esporre alla New Gallery.
Nel 1887 aderisce al gruppo ""In Arte Libertas"", di cui è una delle più note voci, e partecipa alle esposizioni organizzate regolarmente dalla società fino al 1902.
Nel 1897 viene acquisito dalla National Gallery of British Art ""Il risveglio della natura"", quadro donato con una sottoscrizione promossa dagli amici inglesi e andato distrutto durante la II guerra mondiale.

A partire dagli anni novanta inizia a dettare le sue memorie alla figlia Giorgia. Altre memorie dettò ad Olivia Rossetti Agresti, memorie che servirono a quest'ultima a pubblicare il suo testo. La figlia curò nel 1927 la pubblicazione delle memorie da lei raccolte, con l'aggiunta di quanto era stato raccolto dalla Rossetti. 

Nino Costa muore il 31 gennaio del 1903 a Marina di Pisa. È sepolto presso il Cimitero del Verano a Roma.

Pittura dal vero secondo Nino Costa.
Per Nino Costa è necessaria una serie di accorgimenti che rendono complesse l'elaborazione del paesaggio; i quali accorgimenti consistono in: 

Il paesaggio è visto come il mezzo ideale per un'arte che restituisca il senso di totalità e armonia della natura (ogni parte è in relazione col resto e serve ad esplicare l'idea dell'artista). Riferimento sono i paesaggi romantici francesi e inglesi, i Preraffaelliti cui Costa guarda attentamente, nell'intento di riannodare il filo spezzato con la pittura del Quattrocento.
Diego Martelli, relativamente alla pittura di Giovanni Costa, parla di filosofia dei rapporti, di ostinazione dei contorni, di intonazione giusta e severa, con riferimento agli stili del Quattrocento. Costa di fatto è anche lui un ""Quattrocentista"": ama i pittori del Quattrocento e li studia, e dai loro modelli cerca intende ridare vita alla loro arte.
Nel 1882 Costa è a Londra, quando vi sono anche Cabianca, Onorato Carlandi e De Maria; ed espone opere di collezioni inglesi alla Fine Art Society. Il “Magazine Art” gli dedica un articolo, in cui lo descrive come un patriota, un artista isolato, apprezzato all'estero e impopolare in Italia, dove è tra i soli a fare arte autentica e libera dai formalismi alla moda.
Sull'inclinazione di Costa a diffamare i compatrioti fa leva la stroncatura di Scarfoglio, in occasione della partecipazione di Costa alla Promotrice Romana del 1885. Insorge in difesa di Costa il discepolo Cellini.
All'estero invece la Cartwright nei paesaggi di Costa coglie l'affinità col Quattrocento umbro, vi vede la stessa “inviolabule quitness” di Shelley e l'esatta traduzione dello “sleep that is among a lonely day” (verso di Wordsworth).
Nel gruppo dissenziente romano, grazie a Costa, sarebbe stato l'interesse per i poeti romantici inglesi, l'elemento basilare per il principio dell'identità pittura-poesia.



"
"Invalidità


"
"PPO


"
"Assorbività molare

Il coefficiente di assorbimento molare (secondo la terminologia IUPAC o assorbività molare o coefficiente di estinzione molare) di una specie chimica rappresenta l'assorbanza specifica di una soluzione a concentrazione molare unitaria, ad una data lunghezza d'onda, attraverso una cella di lunghezza ottica unitaria (in genere espressa in centimetri).

Viene indicato con la lettera ε o ε.

Compare nella legge di Lambert-Beer, utilizzata per correlare la concentrazione di specie in soluzione all'assorbanza della soluzione stessa.

Questo parametro, tipico di ogni sostanza, è strettamente dipendente dalla lunghezza d'onda, λ della luce incidente; il valore di ε è direttamente proporzionale all'intensità dell'assorbimento. 

Le dimensioni del coefficiente di assorbimento molare sono:

perciò si esprime nel Sistema internazionale in m·mol

Un metodo per misurare il coefficiente di assorbimento molare è quello di sfruttare un particolare fenomeno che coinvolge i laser detto lente termica.
"
"Tommaso Bonaventura della Gherardesca

Dal 1679 fu canonico della cattedrale metropolitana di Firenze e, in seguito, decano del capitolo e vicario generale (dal 5 ottobre 1700).

Il 12 febbraio 1703 venne nominato vescovo di Fiesole, e poco meno di un anno dopo, fu trasferito all'arcidiocesi di Firenze dopo l'improvvisa morte di Leone Strozzi. L'8 dicembre prese possesso della sede e ricevette il pallio dal nunzio apostolico Antonio Francesco Sanvitali. Tenne un sinodo diocesano nel 1710 e compì una visita pastorale, ma il suo nome è legato soprattutto alla benemerita fondazione del seminario maggiore arcivescovile di Firenze, il 4 novembre 1712. Morì a Firenze il 21 settembre 1721.

"
"Renault 9

La 9 era una autovettura berlina di classe medio-bassa, prodotta dalla casa automobilistica Renault tra il 1981 ed il 1988 e fino al 2000, solo per alcuni mercati emergenti.

Storia e profilo.
Debutto del modello.
Nel 1977 fu avviato il progetto L42, il cui fine era quello di realizzare una vettura di fascia medio-bassa con carrozzeria berlina a tre volumi, che potesse porsi come alternativa alla più pratica carrozzeria a due volumi con portellone, proposta invece dalla Renault 14. Quest'ultima, lanciata solo un anno prima, stava mostrando infatti una certa difficoltà a far breccia nel cuore dei potenziali clienti, per cui la ""Régie"" pensò di integrare l'offerta della sua gamma di vetture con una della medesima fascia della ""R14"", ma con corpo vettura differente. Non solo, ma la Casa della Losanga ebbe in mente di tornare nel mercato statunitense proprio con il nuovo modello che sarebbe nato dal progetto ""L42"", per cui, oltre alla classica linea a tre volumi, doveva possedere anche marcate doti di sobria eleganza. Insomma, la vettura avrebbe dovuto divenire una ""world car"" allo stesso modo in cui le Case automobilistiche giapponesi stavano cominciando ad esportare i loro modelli in tutto il mondo, erodendo tra l'altro le fette di mercato fino a quel momento esclusivo appannaggio dei costruttori europei e nordamericani nei rispettivi continenti.

Per quanto riguarda lo stile, l'équipe di designer della Renault era a quei tempi diretta da Robert Opron, già con una più che valida esperienza presso la Citroën, della quale firmò la linea di alcuni dei suoi modelli più famosi, come la GS e la CX. Per creare una vettura che potesse mettere tutti d'accordo (e con tutti si intendeva sia i vertici della Casa sia i gusti dei clienti nei vari mercati del mondo) e ridurre il più possibile i rischi di flop commerciale, Opron disegnò una linea molto semplice, per alcuni versi quasi scontata.

Intanto, nel gennaio del 1979, la Renault siglò un accordo commerciale con la American Motors Corporation, in base al quale la Casa francese si sarebbe servita della rete di distribuzione del colosso americano per commercializzare alcuni suoi modelli ed in cambio avrebbe permesso all'AMC di commercializzarne di suoi in Europa. Tale accordo fu proprio ciò che serviva alla Casa francese per agevolare lo sbarco negli USA e renderlo meno sperimentale rispetto al passato.

Tuttavia, poiché la ""R14"" continuava a stentare nelle vendite, fu avviato un progetto parallelamente al progetto ""L42"", al fine di produrre una nuova berlina a 2 volumi con portellone, che potesse riscattare i magri numeri di produzione della ""R14"". Tale progetto sfocerà nella Renault 11.

La nuova vettura fu presentata con il nome di ""Renault 9"" al Salone di Francoforte del settembre 1981.

Design ed interni.
Come voluto dal francese Robert Opron, la R9 si presentò come una classica berlina a tre volumi priva di qualsiasi elemento di originalità. Tale tendenza è particolarmente visibile nel frontale, dal disegno estremamente semplice con la sua calandra in plastica nera, i suoi gruppi ottici rettangolari e lo scudo paraurti anch'esso in plastica. Molto classica la fiancata, solcata solo da due nervature, una all'altezza dei gruppi ottici ed una che andava idealmente ad unire le due estremità superiori dei due scudi paraurti. I passaruota erano di disegno differenziato dall'anteriore al posteriore (quelli dietro erano più schiacciati) e le superfici vetrate erano piuttosto ampie conferendo luminosità all'interno e favorendo la visibilità durante le manovre. Posteriormente il leitmotiv della semplicità si ripeteva riproponendo gruppi ottici rettangolari ed un paraurti in plastica dal disegno privo di fronzoli o slanci stilistici.

Estremamente classici, ma ben rifiniti, gli interni, dove spiccava la riuscita plancia con ampia consolle centrale, ma anche il cruscotto di forma rettangolare e piuttosto completo anche nelle versioni di base. La selleria era in tessuto, mentre il volante era forse uno degli elementi più originali dell'intera vettura, per via delle sue due razze disposte ad U. L'abitacolo si rivelò piuttosto spazioso e versatile, considerando il tipo di vettura e l'epoca del suo debutto. Furono particolarmente sottolineati dalla stampa specializzata aspetti come la ridotta distanza tra le guide dei sedili anteriori, fatto che permetteva ai passeggeri posteriori di allungare maggiormente le gambe. Buona anche la capienza del bagagliaio, con i suoi 400 litri di capacità.

Struttura e meccanica.
La ricerca di soluzioni semplici pareva dominare anche dal punto di vista della meccanica, ma con almeno due eccezioni: innanzitutto la ""Renault 9"" nacque su un pianale progettato ad hoc per la nuova vettura e che solo in un secondo momento sarebbe stato condiviso con la ""R11""; in secondo luogo, la ""R9"" fu la seconda Renault in assoluto a montare il motore in posizione trasversale (la prima fu la Renault 14). Restavano invece invariati, rispetto alla restante produzione Renault, la configurazione ""tutto avanti"". La scelta di posizionare il motore trasversalmente fu motivata dall'esigenza di ottimizzare lo spazio interno a disposizione degli occupanti. Infatti, una delle specifiche imposte dal progetto ""L42"" fu quella di ottenere una vettura pratica pur senza poter disporre del portellone posteriore già presente nella ""R14"". Classica anche la scelta delle sospensioni, tutte a ruote indipendenti, ma con avantreno di tipo MacPherson con molle eleicoidali e retrotreno a bracci tirati con barre di torsione. L'impianto frenante prevedeva dischi all'avantreno e tamburi al retrotreno, mentre lo sterzo era a cremagliera.

Sebbene modificati per poter essere montati in posizione trasversale, i motori della gamma della ""Renault 9"" erano tutti della già collaudata famiglia Cléon. Si trattava quindi di unità a 4 cilindri con distribuzione a valvole in testa ed asse a camme laterale, non più nuovi (i primi Cléon risalivano già a vent'anni prima) ma assai apprezzati per le loro doti di robustezza ed affidabilità, nonché per la loro semplicità di manutenzione.

Al suo esordio la gamma motori della ""R9"" era così articolata:


Il cambio era manuale a 4 marce per quasi tutta la gamma, salvo le versioni di punta che invece montavano un cambio a 5 marce. Era comunque disponibile a richiesta anche un cambio automatico a 3 rapporti, abbinabile solo con il motore 1.4 proposto in questo caso in una variante depotenziata a 68 CV.

Allestimenti.
Al suo debutto, la ""R9"" fu proposta in diversi livelli di allestimento:


Vi furono anche differenze significative negli allestimenti a seconda del mercato di destinazione: per esempio, nel nostro Paese era assente la versione di base ""C"", e la gamma partiva dall'allestimento ""TC"", mentre era invece previsto un allestimento TCE, il più ricco tra quelli che prevedevano il motore da 1.1 litri.

Evoluzione.
La gamma in generale.
La produzione in Europa fu avviata nello stabilimento di Douai, nei pressi di Lilla. In questo stabilimento le ""Renault 9"" erano assemblate utilizzando robot, in maniera tale da aumentare sensibilmente l'efficienza produttiva. Le doti di praticità della vettura, in rapporto alle sue dimensioni ed all'assenza di un vero portellone, valsero alla ""Renault 9"" il titolo di Auto dell'anno del 1982. La vettura riuscì a prevalere su modelli con molte frecce nel loro arco, come la Opel Ascona C, la seconda serie della Volkswagen Polo e la seconda generazione della BMW Serie 5, classificatesi rispettivamente al secondo, terzo e quarto posto. La commercializzazione in Italia fu avviata solo a partire dal 2 gennaio 1982: nel nostro Paese la versione con cambio automatico era considerata come una vera e propria versione a sé. Alla fine del 1981, la produzione della ""Renault 9"" già superò i 73.600 esemplari.

Un primo, significativo passo evolutivo della gamma ""R9"" si ebbe alla fine del 1982, quando vennero introdotte le versioni diesel TD, GTD e TDE, mosse da un motore aspirato di 1.6 litri con potenza di 55 CV. Sempre nel 1982 la produzione fu avviata anche negli Stati Uniti, presso lo stabilimento AMC di Kenosha (Wisconsin), dove la ""Renault 9"" fu prodotta con il nome di ""Renault Alliance"". Nello stesso anno la gamma europea vide altri aggiornamenti, ma più di dettaglio, come ad esempio la cancellazione dell'allestimento ""TLE"".

Nel 1983 fu lanciata la ""Renault 11"", realizzata sulla base meccanica della ""R9"" e destinata a sostituire con successo la ben più sfortunata ""R14"".
Il lancio della nuova berlina a 2 volumi ebbe alcune ripercussioni sulla gamma della ""R9"": l'allestimento ""GTS"", per esempio, fu spostato sulla nuova arrivata e venne così eliminato dalla berlina a 3 volumi.

Ma di lì a poco l'influenza della ""11"" sulla gamma della ""Renault 9"" ebbe anche effetti ben più deleteri: le maggiori doti di praticità della versione con portellone portarono ad un sensibile calo nelle vendite della compatta berlina a 4 porte. Per questo, nel 1984, si cercò di solleticare l'interesse della clientela proponendo due versioni di lusso, denominate GTX e TXE ed equipaggiate con il nuovo motore della Serie ""Fonte"", della cilindrata di 1721 cm³ ed in grado di erogare fino a 90 CV di potenza massima.

Allo stesso scopo, nel 1985 vi fu un restyling che coinvolse soprattutto il frontale, ora a fari sdoppiati e quindi unificato a quello della ""R11"", e gli interni, dove fu adottato tra l'altro anche un nuovo volante con quattro razze. Nella stessa occasione fu introdotta anche una variante sportiva, denominata 9 Turbo e spinta da un motore derivato da quello montato sulla R5 Alpine Turbo, ma con potenza scesa da 110 a 105 CV. Per quanto riguarda le altre novità, il 1.4 da 60 CV fu portato a 68 CV mediante il montaggio di un carburatore doppio corpo. Tale motorizzazione andrà a sostituire i due motori 1.4 da 60 e da 72 CV utilizzati in precedenza.

Nella seconda metà del 1986 si ebbe un nuovo e più sostanzioso restyling (comune anche alla ""R11""): a cambiare furono il frontale (con fari trapezoidali e calandra completamente liscia ed in tinta), i paraurti (ridisegnati e, sulle versioni top di gamma, in tinta), gli interni (nuova plancia, sedili e pannelli porta ridisegnati) e i motori. Alla base si ponevano ora le versioni ""TL"" e ""TLE"", equipaggiate da un motore da 1.2 litri che prese il posto di quello da 1.1. In cima alla gamma, la ""TSE"" fu rimpiazzata dalle TS, TXE, GTX e GTE spinte dalla solita unità da 1.7 litri. Per quanto riguardava la ""9 Turbo"", essa ricevette l'unità motrice montata in quel periodo sulla Supercinque GT Turbo, un 1.4 sovralimentato da 115 CV.

La ""R9"" lasciò il listino nel 1989, rimpiazzata dalle Renault 19, la quale era stata introdotta già un paio di anni prima. La produzione della ""'R9"", però, proseguì per tutti gli anni novanta in Turchia, Argentina, Colombia e Messico.

Pur non avendo ottenuto risultati clamorosi nelle vendite, la R9 riuscì almeno in parte ad arginare l'insuccesso della R14.

La Renault 9 Turbo.
La Renault 9 Turbo fu lanciata nel luglio del 1985 come versione di punta della gamma. Fu una sorpresa inattesa in quanto la ""sorella"" a 5 porte, ossia la ""R11"", aveva già una versione turbo-benzina ed inoltre, per via della sua coda più sfuggente, meglio riusciva a sposare la sua linea ad un motore spinto, mentre la ""R9"", con la sua linea classica a tre volumi, sembrava fatta per un utilizzo più tranquillo. Non solo, ma inizialmente la stessa Renault aveva lasciato intendere che vi sarebbe stata una sola versione sportiva basata sulla ""R11"". E invece la Casa della Losanga stupì il pubblico introducendo il motore della ""Renault 11 Turbo"" (modello in listino già da un anno) sotto il cofano della ""Renault 9"". Tra l'altro, proprio allo scopo di fugare i dubbi anche dai più scettici, furono introdotte anche alcune novità estetiche rispetto alla ""Renault 11 Turbo"". E così, ecco che la ""Renault 9 Turbo"" sfoggiava nuovi paraurti in tinta ed altri particolari che nel complesso finirono per renderne il ""look"" addirittura più sportivo di quello della ""sorella"" a 5 porte. La calandra rimase quella a fari sdoppiati adottata dall'intera gamma nel corso del recente restyling.

Il motore della ""Renault 9 Turbo"" fu lo stesso della ""Renault 11 Turbo"", vale a dire l'unità ""Cléon-Fonte"" da 1397 cm³ sovralimentata mediante turbocompressore. Si tratta di fatto dello stesso motore che a suo tempo ebbe equipaggiato le ""R5 Alpine Turbo"" e che in quel periodo era ancora presente sotto il cofano delle ""Supercinque GT Turbo"", ma con potenza di 105 CV anziché 115. Tale motore, erede di una lunga dinastia di propulsori sportivi, fu progettato da René Vuaillat e dopo alcuni anni di versioni tranquille fece per la prima volta il suo debutto in chiave sportiva sotto il cofano delle indimenticate Renault 8 Gordini, con cubatura di 1.1 litri. Con tale motore la ""Renault 9 Turbo"" raggiungeva una velocità massima di 190 km/h, scattando da 0 a 100 km/h in appena 8""5, un dato assai rilevante per l'epoca.

Due anni dopo il lancio, la ""Renault 9 Turbo"" vide il proprio motore passare a 115 CV in occasione del secondo restyling, ma già nel 1988 sarebbe uscita di produzione assieme al resto della gamma. Il suo posto sarebbe stato preso in seguito dalla Renault 19 1.8 16v 4p.

Caratteristiche tecniche.
Ecco più nel dettaglio le caratteristiche di ogni versione della gamma della ""R9"" prevista per il mercato europeo. I prezzi riportati sono in migliaia di lire e si riferiscono al livello di allestimento più basso ed al momento del debutto nel mercato italiano, laddove la versione indicata fosse prevista per tale mercato:

La Renault 9 nel mondo.
La ""Renault 9"" (ma anche la ""sorella"" ""Renault 11"") sono state prodotte anche per altri mercati in via di sviluppo e per molto più tempo rispetto alla produzione europea. Oltre a ciò, la ""Renault 9"" è stata proposta anche nel mercato statunitense con il nome di ""Alliance"".

La Renault Alliance.
La Renault Alliance (nota anche come AMC Alliance) era in pratica la ""Renault 9"" rivista per i mercati nordamericani (USA, Canada e Messico). Del corpo vettura rimasero pressoché immutate le linee principali firmate da Robert Opron, ma gli interni ed alcuni elementi stilistici esterni furono ripensati per incontrare i gusti della clientela d'oltreoceano. Autore di queste rivisitazioni fu Richard Teague, che conferì un ""look"" più ""americaneggiante"" ed interni più eleganti e lussuosi alla compatta vetture di origine francese, e che negli States veniva considerata come ""subcompact"". Teague era responsabile per il design del gruppo AMC, con il quale la Casa di Billancourt aveva stretto un accordo nel 1979 per lo scambio reciproco dei modelli da un mercato all'altro. Perciò la ""Alliance"" cominciò ad essere assemblata nello stabilimento AMC di Kenosha, nel Wisconsin (USA). La vettura dovette essere adeguata agli standard di sicurezza americani, per cui fu dotata di paraurti maggiorati, più sporgenti.

Per quanto riguarda la gamma motori, la ""Alliance"" dovette subire anche in questo caso rivisitazioni in maniera tale da soddisfare le normative americane antinquinamento, per cui fu proposta con un motore 1.4 derivato da quelli della produzione europea, ma con alimentazione ad iniezione e potenza ridotta. Così, tale motore fu proposto in una variante da 64 CV (contro i 72 CV del 1.4 più potente disponibile sulle ""Renault 9"" europee). Il sistema di iniezione, già collaudato sulle Renault commercializzate in Nordamerica, proveniva dalla Le Car, ossia dalla ""Renault 5"" prevista per gli USA. Quanto alla trasmissione, essa poteva contare su un cambio manuale a 4 o a 5 marce, oppure su un automatico a 3 rapporti, quindi non si era molto distanti dalla gamma dei cambi disponibili in Europa.
La ""Alliance"" fu presentata nel giugno 1982: pur venendo commercializzata come ""Renault Alliance"", essa recava anche il marchio della ""AMC"". Al suo debutto la ""Alliance"" vide una rivale agguerrita nella Ford Escort americana, ma anche nelle varie Plymouth Horizon e Dodge Omni, nonché nella Chevrolet Chevette. La ""Alliance"" fu proposta con carrozzeria berlina a 2 o 4 porte. Proprio la presenza di questi ultimi modelli con portellone spinse Renault ed AMC a proporre per i mercati nordamericani anche la ""Renault 11"", commercializzata come ""Renault Encore"". Il successo fu inizialmente buono: il prezzo elevato dei carburanti spinse la clientela ad orientarsi su modelli come la ""Alliance"". Ma di lì a poco si ebbe un crollo dei prezzi del carburanti che favorì invece la vendita di modelli di fascia più alta, relegando a fasce di mercato merginali la ""Alliance"". Ma alla AMC non ci si arrese e la gamma fu arricchita con l'arrivo di un nuovo motore da 1.7 litri, strettamente derivato da quello utilizzato in Europa, ma anche in questo caso con iniezione elettronica e con potenza ridotta da 82 a 78 CV. In aggiunta alla versione 1.7 fu introdotta anche un'inedita cabriolet, denominata Alliance Convertible, caratterizzata da una linea molto elegante.

Alla fine del 1985 vi fu un aggiornamento estetico molto lieve, consistente nell'introduzione di un listello cromato sopra i fari anteriori e di catadiottri sui fari posteriori. Un secondo restyling si ebbe un anno dopo con l'eliminazione del frontale a doppi fari in favore di un unico gruppo ottico che comprendeva anche gli indicatori di direzione, ormai scomparsi dai paraurti. Nella medesima occasione, la ""Encore"" fu ribattezzata Alliance Hatchback, divenendo così una versione in più della gamma ""Alliance"". Ed ancora, per gli ultimi mesi di commercializzazione, la ""Alliance"" fu proposta anche in una versione a tiratura limitata, denominata GTA e caratterizzata da un kit di carrozzeria sportivo e da un motore da 2 litri in grado di erogare fino a 95 CV di potenza massima.

Nell'agosto del 1987 la ""Alliance"" fu tolta di produzione dopo essere stata prodotta in 464 000 esemplari (escluse le versioni ""Hatchback"", che vengono generalmente integrate nella produzione della ""Encore""), di cui 3.500 ""GTA"" e 10.600 cabriolet.

Le altre Renault 9.
La ""Renault 9"" fu commercializzata in svariati Paesi emergenti:


Curiosità.
A Bordo di una Renault 9 Amaranto, fu ucciso l'8 gennaio 1993 il giornalista Beppe Alfano a Barcellona Pozzo di Gotto in Provincia di Messina


"
"Cristo morto (Mantegna)

Il Cristo morto (noto anche come ""Lamento sul Cristo morto"" o ""Cristo morto e tre dolenti"") è uno dei più celebri dipinti di Andrea Mantegna, tempera su tela (68x81 cm), databile con incertezza tra il 1475-1478 circa e conservato nella Pinacoteca di Brera a Milano. L'opera è celeberrima per il vertiginoso scorcio prospettico della figura del Cristo disteso, che ha la particolarità di ""seguire"" lo spettatore che ne fissi i piedi scorrendo davanti al quadro stesso. 

Considerata uno dei vertici della produzione di Mantegna, l'opera ha una forza espressiva e al tempo stesso una compostezza severa che ne fanno uno dei simboli più noti del Rinascimento italiano.

Storia.
La datazione al 1475-1478 è solo una delle ipotesi più accreditate, che oscillano entro quasi un cinquantennio di produzione mantegnesca, dalla fine del periodo mantovano alla morte. In ogni caso l'opera viene in genere messa in relazione alla Camera degli Sposi, con il contenuto illusionistico della prospettiva che sarebbe un'evoluzione a estremi livelli dello scorcio dell'""oculo"". 

Un """"Cristo in scurto"""" (""scorcio""), destinato forse alla devozione privata dell'artista, è citato tra le opere rimaste nella bottega di Mantegna dopo la sua morte nel 1506. Poco dopo il dipinto veniva acquistato dal cardinale Sigismondo Gonzaga, nel 1507. Non è affatto chiaro se il dipinto fosse un originale o una copia di un soggetto già eseguito e se si tratti della stessa opera effettivamente oggi esposta a Brera. Alcuni studiosi, ricostruendo vari indizi, sono arrivati alla conclusione che con molta probabilità le versioni del ""Cristo morto"" fossero due. I passaggi successivi della tela milanese sono intricati e documentati in maniera soltanto parziale e peraltro confusa.

Nel 1531 sarebbe stato destinato a decorare il camerino di Margherita Paleologa, futura sposa di Federico II Gonzaga. Nel XVII secolo il dipinto sembra sdoppiarsi: uno nel 1603 era elencato tra i quadri di Pietro Aldobrandini provenienti dalle collezioni estensi, dopo che la città di Ferrara era passata nel 1598 nei possedimenti di Clemente VIII Aldobrandini; lo stesso veniva descritto in un inventario del 1665 come dipinto ""in tela sopra tavola"". Un secondo quadro invece è inventariato nel 1627 come il """"N.S. deposto sopra il sepolcro in surzo con cornici fregiate d'oro di mano del Mantegna"""" tra i quadri del duca Ferdinando Gonzaga, fatto compilare dal suo erede e successore Vincenzo II. Le ipotesi più recenti, ma non per questo risolutive, indicano la tela tra i beni venduti nel 1628 a Carlo I d'Inghilterra, assieme ai pezzi più prestigiosi della quadreria Gonzaga. Dalla collezione sarebbe poi passata al mercato antiquario ed alla raccolta del cardinale Mazarino, dispersa la quale sparì per circa un secolo. Agli inizi del XIX secolo risalgono i primi indizi sicuri, quando nel 1806 il segretario dell'Accademia di Brera Giuseppe Bossi scriveva ad Antonio Canova di mediare per l'acquisto del suo ""desiderato Mantegna"", che arrivò effettivamente in Pinacoteca nel 1824. 

Una seconda versione del ""Cristo morto"" è effettivamente conosciuta in una collezione privata di Glenn Head (NY), ma la maggior parte degli studiosi la ritiene una modesta copia tardo-cinquecentesca. In essa però non sono rappresentati i dolenti, che alcuni ipotizzano essere un'aggiunta successiva dell'autore, e sono inoltre presenti altre varianti, che farebbero pensare a un prototipo differente rispetto alla tela a Milano. Esiste anche un disegno a penna e inchiostro di ""Uomo giacente su una lastra di pietra"" nel Trustee del ""British Museum"" che presenta un'impaginazione di scorcio molto simile a quella del ""Cristo morto"".

Descrizione e stile.
L'iconografia di riferimento per l'opera è quella del compianto sul Cristo morto, che prevedeva la presenza dei ""dolenti"" riuniti attorno al corpo che veniva preparato per la sepoltura. Cristo è infatti sdraiato sulla pietra dell'unzione, semicoperta dal sudario, e la presenza del vasetto degli unguenti in alto a destra dimostra che è già stato cosparso di profumi. La forte valenza sperimentale dell'opera è confermata sia dall'uso della tela come supporto, ancora raro per l'epoca, che dall'uso potente e invasivo dello scorcio prospettico, accompagnato a una sorprendente concentrazione di mezzi espressivi. Mantegna strutturò la composizione per produrre un inedito impatto emotivo, con i piedi di Cristo proiettati verso lo spettatore e la fuga di linee convergenti che trascina l'occhio di chi guarda al centro del dramma. Tuttavia in questo dipinto l'artista non segue alla perfezione le regole della prospettiva: infatti i piedi sarebbero apparsi in primo piano rispetto al resto del corpo dando un'immagine ""grottesca"", quindi vengono rappresentati più piccoli del normale così come le gambe che appaiono più corte. Le braccia invece sembrano eccessivamente lunghe e il costato molto largo rispetto al resto della figura. 

A sinistra, compresse in un angolo, si trovano tre figure dolenti: la Vergine Maria che si asciuga le lacrime con un fazzoletto, san Giovanni che piange e tiene le mani unite e, in ombra sullo sfondo, la figura di una donna che si dispera, in tutta probabilità Maria Maddalena. Pochi accenni rivelano l'ambiente in cui si svolge la scena: a destra si vede un tratto di pavimento e un'apertura che introduce in una stanza buia. 

Il forte contrasto di luce, proveniente da destra, e ombra origina un profondo senso di pathos. Ogni dettaglio è amplificato dal tratto incisivo delle linee, costringendo lo sguardo a soffermarsi sui particolari più raccapriccianti, come le membra irrigidite dal ""rigor mortis"" e le ferite ostentatamente presentate in primo piano, come consueto nella tradizione. I fori nelle mani e nei piedi, così come i volti delle altre figure, solcati dal dolore, sono dipinti senza nessuna concessione di idealismo o retorica.

Il drappo che copre parzialmente il corpo crea un panneggio bagnato molto rigido sul corpo del Cristo, tanto da metterne in risalto le forme; questo modo di ""scolpire"" con la pittura è un'abilità che Andrea Mantegna dimostra di possedere anche in altre opere, come il ""Cristo in pietà"". Un particolare che sorprende è la scelta di porre i genitali del Cristo al centro del quadro, scelta che è aperta ad una moltitudine di interpretazioni. 

Secondo altri studiosi il ritratto con la prospettiva ""di scorcio"", che suscita la sensazione del collo e della testa staccati dal resto del corpo, simboleggerebbe la cristologia diofisista delle due nature, l'umana e la divina, compresenti in Gesù Cristo, e di conseguenza il valore redentivo che la fede cristiana attribuisce al Sabato Santo, al Santo Sepolcro e alle Quarantore: nell'arco di questo periodo temporale, il Nazareno sarebbe contemporaneamente morto come uomo e vivo in quanto Dio.
Famosa invece in ambito cinematografico la citazione da parte di Pasolini in ""Mamma Roma"" (1962).


"
"Echinolaena

Echinolaena è un genere di piante della famiglia delle Poaceae (o Graminacee).

Distribuzione e habitat.
Aree paleotropicali, neotropicali, Madagascar, Caraibi, Brasile centrale, Ande.

Tassonomia.
Al genere appartengono le seguenti specie: 
"
"Daniel Defoe

Viene frequentemente indicato come il padre del romanzo inglese. Viene ricordato per essere l'autore di Robinson Crusoe.

Biografia.
Defoe nacque in un borgo londinese, Stoke Newington, il 3 aprile 1660. Suo padre, James Foe, era un membro della società dei macellai, ma mercante di candele; Daniel modificò il proprio cognome da ""Foe"" al più aristocratico ""Defoe"" intorno al 1703, arrivando in alcune occasioni a dichiarare di essere un discendente della famiglia De Beau Faux.

La famiglia di Defoe era di credo presbiteriano dissenziente; egli fu mandato a scuola all'accademia dissenziente di Stoke Newington, diretta da Charles Morton (in seguito vicepresidente di Harvard); qui non seguì studi classici, ma si dedicò a discipline come l'economia, la geografia e le lingue straniere. Daniel, contro la volontà del padre, scelse di non diventare pastore presbiteriano e di dedicarsi agli affari. In questo ramo ebbe un grande successo, e poté sposare Mary Tuffley, figlia di un ricco mercante, ottenendo tra l'altro una dote di 3.700 sterline. Da Mary ebbe sette figli.

Convinto sostenitore della causa liberale, nel 1685 Defoe si schierò con il Duca di Monmouth (figlio illegittimo, protestante, di Carlo II), che osteggiava il legittimo erede al trono e fratello di Carlo, il cattolico Giacomo II. Nel 1688 prese posizione dalla parte di Guglielmo d'Orange quando questi si scontrò con il suocero Giacomo (che intendeva instaurare una monarchia assoluta e mettere in atto una politica di pulizia religiosa analoga a quella di Luigi XIV in Francia).

Nel 1692, Defoe finì in bancarotta, pagando il suo disastro economico anche con la prigione. Riuscì a risollevare le proprie condizioni finanziarie dando inizio a una serie di attività disparate: una fabbrica di mattoni, un servizio di consulenza per il governo, e qualche pubblicazione come saggista. I saggi di Defoe, di natura politica ed economica, contenevano raccomandazioni destinate a rivelarsi all'avanguardia rispetto ai suoi tempi: suggerivano, tra l'altro, la creazione di una banca centrale (divenuta realtà nel 1694), di un sistema pensionistico, di società di assicurazioni. Defoe propose anche nuove leggi sulla bancarotta.

Dopo la morte di Guglielmo III (1702), Defoe fu arrestato con l'accusa di avere diffamato la Chiesa d'Inghilterra nel suo saggio ""La via più breve per i dissenzienti"" (""The shortest way with the dissenters""). Il libro venne messo al rogo, e Defoe subì prima la gogna e poi nuovamente la prigione, nel carcere di Newgate. Mentre attende in carcere la sentenza, Defoe scrive ""A Hymn to the Pillory"", che circola per tutta Londra: la condanna si trasforma in trionfo, la gogna viene ornata di fiori e scorrono fiumi di birra in onore del condannato. ""Inno alla Gogna"", nel ritmo quasi di ballata, col tono a volte amaro del sarcasmo e a volte violento dell'invettiva, sviluppa un tema caro alle satire di Defoe: la condanna inflitta agli innocenti, l'impunità dei colpevoli, la barbarie del ludibrio della folla. Di questo è simbolo la gogna, ""geroglifica macchina di Stato"", diabolico congegno, incomprensibile a chi è onesto. Emblema non di giustizia ma del suo contrario. Ignominioso e incivile strumento di tortura, cassa di risonanza e amplificazione della malizia umana che ha solo sete di vendetta e gode del dolore altrui.

Dal momento che venne fatto prigioniero la moglie colse l'occasione per divorziare e tenere al contempo i loro figli, data l'impossibilità per Defoe di allevarli al meglio.

Durante la sua prigionia a Newgate Defoe iniziò anche a scrivere il romanzo ""Fortune e sfortune della famosa Moll Flanders"", considerato la sua prima grande opera letteraria. Nel frattempo aveva perso la fabbrica di mattoni, e per risollevarsi da un nuovo periodo di crisi economica fondò la rivista trisettimanale ""The Review"", destinata a durare dieci anni e ad entrare nella storia del giornalismo inglese. Quasi tutti gli articoli erano scritti dallo stesso Defoe. Pur dichiarandosi indipendente, in realtà aveva un accordo con il primo ministro Robert Harley, che gli aveva promesso l'amnistia.

Fra il 1705 e il 1707 si trasferì in Scozia. Presentandosi come giornalista, in realtà lavorò attivamente con lo scopo di convincere il Parlamento scozzese ad accettare l'Atto di Unione con il Parlamento inglese, stipulato nel 1707. È in questo periodo che egli perde le tracce dei quattro suoi figli ancora in vita, dei quali non ci è dato sapere altro se non che non cercarono un incontro con il padre poiché consci del suo certo rifiuto, data la sua elevata vanità e indipendenza sociale.

Nel 1714, sempre lavorando sotto mentite spoglie per il governo, riuscì a entrare nella redazione di un settimanale giacobita. Scoperto sei anni dopo, si vide costretto a porre fine alla sua attività di giornalista. Nel frattempo aveva continuato a scrivere romanzi; nel 1715 pubblicò ""The Family Instructor"", e nel 1718 quello che sarebbe diventato il suo più celebre romanzo, ""Robinson Crusoe"". Subito dopo, scrisse due romanzi come seguito di ""Robinson Crusoe"": ""Ulteriori avventure di Robinson Crusoe ""e ""Riflessioni serie di Robinson Crusoe"". A ""Robinson Crusoe"" seguirono numerose opere minori, incluse diverse false autobiografie (di famosi criminali o di altri personaggi pubblici, come nel caso della cortigiana ""pentita"", ""Lady Roxana"") e una quantità di romanzi (tra gli altri, ""Memorie di un cavaliere"", ""Il capitano Singleton"", ""Il colonnello Jack ""e ""La peste di Londra"").

Daniel Defoe morì a Moorfields, nei pressi di Londra, nel 1731.

Oggi riposa nel cimitero di Bunhill Fields, a Londra.

Defoe e il romanzo.
A partire dai saggi del critico inglese Ian Watt, Defoe è stato visto più volte come il padre del romanzo moderno, ovvero di una forma di romanzo in prosa in cui la figura di un singolo personaggio o di un gruppo di personaggi e del loro destino sia al centro della vicenda, e in cui si cerchi di rispettare determinati criteri di coerenza e verosimiglianza. Sebbene vi siano precedenti anche importanti (per esempio il ""Don Chisciotte"" di Cervantes e ""La principessa di Clèves"" di Madame de La Fayette), Defoe fu in effetti il primo a utilizzare questa forma letteraria in modo sistematico.

Defoe non era in realtà interessato a creare o sviluppare il romanzo a fini letterari. Egli era soprattutto un giornalista, un saggista e un professionista della penna pronto a mettere il suo considerevole talento al servizio del miglior offerente. È senz'altro significativo il fatto che prima di dedicarsi al romanzo, buona parte della vita di Defoe fosse già trascorsa: quando scrisse il suo capolavoro, il ""Robinson"", aveva già 58 anni. Inoltre, pubblicò i suoi romanzi cercando, in generale, di farli passare per storie vere (memoriali e autobiografie) per renderli più appetibili al pubblico dell'epoca (non si deve dimenticare che il motivo principale per cui Defoe scriveva era, a quanto pare, la necessità di pagare i propri debiti). La messa in scena ebbe successo, e solo molto tempo dopo la pubblicazione si comprese che i libri di Defoe mescolavano fatti veri (nel ""Robinson Crusoe"" la storia del marinaio Alexander Selkirk) con dosi generose di invenzione letteraria.

La miscela di realtà e finzione, attendibilità e sensazionalismo, propositi edificanti e gusto del racconto a fine d'intrattenimento costituiscono nella scrittura di Defoe quel genere intimamente ibrido che è il romanzo moderno. Starà poi ad altri, successivi scrittori di diversi paesi sfruttarne le potenzialità; ma di certo la prima sintesi narrativa funzionante (prova ne è il successo di cui ancora godono oggi questi libri) è stato l'astuto e ""disonesto"" Daniel Defoe.



"
"Computer subacqueo

Un computer subacqueo è un computer usato da un subacqueo per misurare vari parametri durante un'immersione subacquea, tipicamente la durata e la profondità in modo da poter calcolare i tempi per una risalita sicura evitando il malessere da decompressione.

Scopo.
I computer subacquei si concentrano sullo stesso problema affrontato dalle tabelle di decompressione, ma sono in grado di calcolare continuamente la pressione parziale dei gas inerti nel corpo basandosi sulla profondità e sul profilo di immersione del subacqueo. Dal momento che i computer subacquei misurano automaticamente questi dati si riduce la necessità di portare con sé un orologio subacqueo e un profondimetro, e soprattutto possono avvisare il sub di un'eccessiva velocità nella risalita e di eventuali tappe di decompressioni mancate.

Molti computer subacquei forniscono anche altre informazioni al subacqueo, quali ad esempio la temperatura dell'acqua, la pressione del gas all'interno della bombola o il consumo medio d'aria.

Storia.
Il primo computer subacqueo analogico, detto decompressimetro o bend-O-meter, venne costruito dalla ditta italiana SOS (Strumenti Ottici Subacquei) nel 1959 su progetto degli ingegneri Victor De Sanctis e Alinari. Fu successivamente commercializzato anche da varie ditte di attrezzature subacquee come Scubapro, Cressi etc.nel 1972. Il suo funzionamento era piuttosto semplice: una camera d'aria riempita di gas, incapsulata all'interno di un piccolo alloggiamento e collegata tramite una membrana di ceramica porosa (che simulava i tessuti), la cui pressione veniva misurata da un manometro che indicava poi le tappe di decompressione.

Molti altri ""decompressimetri"" vennero in seguito commercializzati, ma vennero poi messi da parte con l'avvento dei computer elettronici. I primi esempi di computer subacquei per le immersioni sportive furono il ""Hans Hass DecoBrain"" e lo ""Orca Edge"" nel 1979.
Funzionalità.
I computer subacquei moderni possono fornire svariate informazioni attraverso un display LCD:

Altri modelli dispongono inoltre di altre informazioni:

Avvisi sonori e visivi.
Molti computer subacquei sono dotati di segnali acustici e visivi (luci) per avvisare il sub nel caso di:

Funzionamento.
I computer subacquei moderni non sono altro che computer a batteria racchiusi da un guscio stagno. Questi monitorizzano continuamente il profilo d'immersione, tenendo da conto il tempo e la pressione. Tutti i computer subacquei misurano la pressione circostante per calcolare la pressione parziale dei gas all'interno dei tessuti umani. I modelli più avanzati (o i più attuali) includono anche ulteriori informazioni quali la temperatura dell'acqua o la pressione all'interno della bombola.

I computer utilizzano poi il profilo e un algoritmo di decompressione per stimare la pressione parziale dei gas inerti che devono essere espulsi dai tessuti. Basandosi su questi calcoli, il computer stima l'eventualità di una risalita diretta o, piuttosto, di una salita con una o più tappe di decompressione.

Alcuni algoritmi utilizzati sono l'algoritmo Buhlmann, il modello a multi-tessuto (in inglese ""Multi-Tissue Model""), il modello a permeabilità variabile e, sovente, il Reduced Gradient Bubble Model"" (o RGBM).

La maggior parte dei computer è in gradi di prevedere una decompressione sicura anche in caso di immersioni in altitudine, che necessitano di una risalita più lenta che a livello del mare, dato che viene misurata la pressione atmosferica prima dell'immersione. Inoltre, nel caso che il subacqueo debba viaggiare prima o dopo un'immersione, e in particolare nel caso di un viaggio aereo, questo dovrebbe portare con sé il computer, in modo che questo possa continuare a monitorare il profilo di pressione del corpo.

Usi particolari.
Alcuni computer sono in grado di calcolare le tappe di decompressione anche per gas differenti dall'aria, come il nitrox, l'ossigeno puro, il trimix o l'elio.

La maggior parte dei computer esegue i calcoli relativamente ai set SCUBA a 'circuito aperto', dove le proporzioni dei gas sono costanti; altri computer sono pensati appositamente per alcuni rebreather a 'circuito chiuso'. 

Precauzioni.
La semplicità d'uso dei computer subacquei ha, però, esposto i sub ad altri rischi. Consentendo di effettuare immersioni complesse con poca pianificazione possono portare il subacqueo a superare le proprie capacità e la propria esperienza, mettendolo in situazioni difficili.

Molti di questi computer hanno molte opzioni, menù e svariati modi operativi, che sono controllati spesso da un piccolo numero di bottoni frontali o laterali; il subacqueo dovrebbe quindi impratichirsi nell'uso del proprio computer con immersioni semplici e sicure prima di affrontarne di più impegnative.

Per motivi di sicurezza anche nei manuali di istruzione viene raccomandato di pianificare accuratamente l'immersione, nei limiti delle tabelle di decompressione, in modo da aumentare il margine di sicurezza, e di programmare ed effettuare comunque una sosta di sicurezza nel caso che il computer non funzioni.

Differenti marche e modelli usano algoritmi di decompressione e parametri di sicurezza differenti. Alcuni usano modelli di decompressione conservativi e altri più ""aggressivi"". Il problema principale nel realizzare algoritmi per questi computer è che l'assorbimento (e il rilascio) dei gas sotto pressione nel corpo umano non è tuttora ben compreso. Inoltre, il rischio dipende anche da fattori fisiologici, dall'allenamento e dalla salute del singolo subacqueo.

Un subacqueo che voglia ridurre al minimo il rischio di una malattia da decompressione deve tener conto di molte norme precauzionali, a volte suggerite anche durante la didattica subacquea nei primi corsi:

"
"Rey Misterio sr.

È lo zio di Rey Mysterio jr., anche lui wrestler.

Carriera.
Wrestling.
Il 24 marzo 1988 perse una lucha de apuestas contro Fishman e fu costretto a privarsi della maschera.

Nel 1990 lottò nella World Championship Wrestling (WCW) assieme a Konnan nel ""Team Mexico"" contro il ""Team UK"" (Chris Adams e Norman Smiley) nel ""Pat O'Connor Memorial International Cup Tag Team Tournament"", andato in onda durante Starrcade.

Nel 1992 lottò assieme a Rey Mysterio jr. nella World Wrestling Association (WWA), vincendo il WWA World Tag Team Championship sconfiggendo Villano IV e Villano V.

Allenatore.
Misterio è uno dei più noti e rispettati allenatori nel mondo della lucha libre ed ha seguito diversi wrestler di successo, come Rey Mysterio, Psicosis, Konnan, Damien 666, Halloween, Gacela, Caballero 2000 ed Eiji Ezaki. Iniziò ad allenare Rey Mysterio jr. quando questi aveva quattordici anni.

Misterio fu inoltre il mentore di Roberto Castillo.

"
"Preferisco la vacca

Preferisco la vacca (""The Kid from Brooklyn"") è un film commedia statunitense del 1946, diretto da Norman Z. McLeod e interpretato da Danny Kaye e Virginia Mayo.

La pellicola, prodotta da Samuel Goldwyn è un remake del film di Harold Lloyd ""La via lattea"" del 1936.

Trama.
Un giovane lattaio, Burleigh Sullivan, insoddisfatto del suo lavoro ha un sogno: diventare un grande pugile, nonostante sia gracile e inesperto.
Casualmente un giorno gli capita di mettere al tappeto un pretendente ubriaco di sua sorella, Susie, che si rivela essere nient'altro che il pugile professionista Speed McFarlane. Subito la notizia si diffonde nell'ambiente pugilistico e la stampa ne crea un caso giornalistico che convincerà il boss di Burleigh a incoraggiare le ambizioni sportive del suo dipendente.
In realtà la carriera pugilistica apparentemente brillante di Burleigh, che si convince di essere un grande campione, è tutta una montatura a scopo di lucro organizzata alle sue spalle e tutti i suoi avversari sono stati convinti a perdere gli incontri.
Burleigh, che nel frattempo si è montato a tal punto la testa da rovinare il suo rapporto con la graziosa cantante di night club, Polly Pringle, si renderà conto della verità solo quando arriverà a sfidare nuovamente Speed McFarlane per il titolo.
"
"Samuele di Bulgaria

Regnò ""de jure"" dal 987 alla sua morte.

Fu in grado di espandere il suo impero dalle coste albanesi fino all'odierna Macedonia, Grecia e Bulgaria. La capitale del suo regno fu dapprima Prespa e poi Ocrida (""Ohrid"" in macedone) situata sull'omonimo lago che si trova oggi nella Repubblica di Macedonia.

Biografia.
Inquadramento storico e primi anni.
Intorno al 971 l'imperatore bizantino Giovanni I Zimisce aveva condotto una vittoriosa campagna militare contro la Bulgaria, riuscendo a sottometterla e deportandone lo zar Boris II ed il fratello Roman a Costantinopoli come prigionieri.
Alla morte di Giovanni, avvenuta nel 976, nell'impero si ebbe una crisi di successione che sfociò in una lunga guerra civile. Favorita dalle difficoltà bizantine, nei territori macedoni scoppiò una rivolta, capeggiata dai quattro figli di Nicola: questi era un governatore provinciale – o ""komes"" - della Macedonia, e per questo motivo i suoi figli vennero soprannominati ""Comitopuli"", cioè ""figli del ""komes"""".

Boris II - che nonostante la sua prigionia a Costantinopoli manteneva ""de jure"" la carica di zar di Bulgaria - venne a sapere della rivolta scoppiata nella loro patria. Insieme al fratello Roman riuscì a fuggire da Costantinopoli per tentare di tornare su trono bulgaro; solo Roman riuscì a tornare vivo in patria, ma non poté avanzare pretese al trono poiché evirato dai Bizantini.
Durante la rivolta vennero uccisi due dei quattro Comitopuli; dei due sopravvissuti il minore, Samuele, in tempi successivi provocò la morte del fratello rimasto, eliminando così l'ultimo ostacolo alla sua ascesa al trono di Bulgaria.

Samuele non era ancora zar quando iniziò ad espandere i confini bulgari a sud, a scapito dell'Impero bizantino: dapprima colpì il territorio di Tessalonica, poi si spinse in Tessaglia, dove assediò e prese Larissa tra il 985 ed il 986.
Nel frattempo, il giovane e legittimo imperatore bizantino Basilio II aveva avuto ragione dei suoi avversari nella successione al trono e ben presto reagì alla caduta di Larissa cercando di prendere Serdica (l'odierna Sofia). Purtroppo per Basilio il tentativo fallì e l'esercito bizantino venne sconfitto durante la ritirata, nell'agosto del 986: con questo pretesto la fazione bizantina a lui ostile innescò un'altra guerra civile.

Zar di Bulgaria e declino.
Così, nel 987 Samuele assunse il titolo di zar di Bulgaria (anche se ""de facto"" egli regnava già da circa una decina d'anni); in seguito ripristinò il Patriarcato bulgaro che era stato soppresso da Giovanni I Zimisce. Nel 989, però, l'ormai capace Basilio II uscì vincitore definitivo della guerra civile e si volse quindi contro i Bulgari. Nel 991 l'imperatore bizantino si fece strada in Macedonia dove battagliò con Samuele, che poté abbassare la guardia solo nel 995 allorquando Basilio dovette recarsi nel fronte orientale ove i Fatimidi minacciavano le città siriane.
Con Basilio II lontano, Samuele attaccò la Grecia fino al Peloponneso ma nel 997 venne attaccato, sconfitto e ferito durante il ritorno dal generale bizantino Niceforo Urano. Pare comunque che nei tempi successivi Samuele sia riuscito a conquistare la Rascia e la Doclea, sottomettendone il sovrano Jovan Vladimir; quest'ultimo divenne vassallo dello zar bulgaro il quale le diede in sposa una figlia.

Samuele si ritrovò dinnanzi Basilio II nel 1001; questa volta però l'imperatore bizantino poté dedicarsi alla guerra bulgara senza distrazioni, preparando con cura una grande campagna di conquista che diresse personalmente. Questi attaccò la regione di Serdica per poi dirigersi verso la Macedonia dove prese Berea e Servia, riconquistò le zone della Tessaglia occupate dai Bulgari nel 986, e prese Vodena.
Samuele dovette rendersi conto della superiorità militare bizantina e del genio tattico di Basilio, temprato da molte battaglie contro Bulgari, Fatimidi e gli stessi Bizantini. A nulla valse la presa di Adrianopoli da parte dello zar bulgaro, poiché ciò non distrasse Basilio dagli obiettivi che si era prefissato.
Quando nel 1004 anche Skopje venne conquistata dai Bizantini, l'impero bulgaro di Samuele era più che dimezzato rispetto alla sua massima estensione: ai continui successi militari bizantini si aggiunsero defezioni e voltafaccia dei suoi sottoposti (come nel caso di Durazzo, che passò dalla parte bizantina nel 1005).

Il combattimento definitivo avvenne però solamente nel 1014, dopo un periodo di cui poco si sa: tragica fu la sconfitta bulgara nella battaglia di Kleidion, dove Samuele riuscì a fuggire a Prilep ma, oltre ai molti caduti, ci furono 14000 prigionieri. Fu allora che l'imperatore bizantino ordinò il famoso gesto che molto contribuì a farlo ricordare come ""Basilio ""il Bulgaroctono"""", cioè ""il massacratore di Bulgari"": i 14000 prigionieri vennero divisi in gruppi di 100 ed accecati tutti, tranne uno per gruppo a cui venne mantenuto un solo occhio per guidare i propri 99 accecati a Prilep.
Quando Samuele vide l'orrendo spettacolo svenne, per poi morire due giorni dopo, il 6 ottobre 1014; ciò che rimaneva del suo impero, ereditato dal figlio Gavril Radomir e da altri deboli successori, non gli sopravvisse che per quattro anni.

Voci correlate.
Guerre bulgaro-bizantine
Primo impero bulgaro
"
"...e poi, non ne rimase nessuno

...e poi, non ne rimase nessuno (""And Then There Were None"") è un film del 1974, diretto da Peter Collinson e basato sul romanzo ""Dieci piccoli indiani"" di Agatha Christie.

Trama.
Un misterioso invito da parte di uno sconosciuto che si firma U.N. Owen conduce 10 persone, attirate con strani pretesti, a soggiornare in un'isolata dimora del deserto dell'Iran, senza telefoni né nessun altro supporto in grado di mettere in comunicazione con l'esterno e a duecento miglia dal centro abitato più vicino. Appena arrivati, i dieci ospiti non trovano il padrone di casa e iniziano a presentarsi. Per conoscersi meglio, decidono di cenare e notano in un tavolo delle statuine ovvero ""Dieci Piccoli Indiani"" che li rappresentano. Durante il pasto, scoprono che in ognuna delle loro stanze è presente la filastrocca di questi indiani, che non augura nulla di buono.

Gli ospiti, attraverso una registrazione di U.N. Owen, vengono accusati di vari delitti da loro commessi e ancora impuniti, per i quali tutti pagheranno ora la pena con la loro vita: Michel Raven, intrattenitore, viene accusato di avere investito due persone a Parigi ubriaco; Ilona Morgan, attrice, viene accusata di avere ucciso il marito; Vera Clyde, segretaria, viene accusata di aver avvelenato il fidanzato di sua sorella; Wilhelm Bangalore, poliziotto, accusato di aver fatto imprigionare un uomo innocente, che in seguito morì in prigione; Edward Armstrong, dottore, accusato di avere operato una donna ubriaco, causando la sua morte; Hugh Lombard, uomo d'affari, accusato di aver ucciso la donna che doveva supportare il figlio fuori dal matrimonio; Arthur Cannon, giudice, accusato di aver condannato a morte un uomo innocente; Elsa Martin, domestica, accusata di aver aiutato il marito a causare la morte del suo datore di lavoro, Otto Martin, domestico, accusato di aver causato la morte del suo datore di lavoro aiutato dalla moglie; Andrew Sander, generale militare, accusato di essere stato responsabile della morte di cinque uomini sotto il suo comando.

Uno per volta, iniziano a morire tutti e con essi anche le loro statuine indiane si vanno rompendo: il primo è Michel Raven, ubriacone, che beve un drink avvelenato, la seconda è Elsa Martino che si dà alla fuga, ma viene strangolata attorno a un pilastro, nella notte. Il generale Andrew Sander decide di organizzare la ricerca dell'assassino, dividendosi in coppie. In seguito, Sander viene pugnalato a morte nelle catacombe dell'Hotel. Dalle ricerche capiscono che sono presenti solamente solo loro sette e che quindi l'assassino è uno di loro.

Il giorno dopo, Martino scappa nel deserto e esasperato dal caldo, prende la borraccia, ma si rende conto che è vuota accasciandosi a terra. Ilona rivela la causa del suicidio di suo marito; più tardi viene morsa da un serpente velenoso. Rimangono solo in cinque e decidono di rivelare le cause dei loro crimini impuniti. Vera decide di ritornare nella sua stanza, ma un suo urlo fa correre tutti gli ospiti verso la sua stanza. In questa situazione confusionaria, il giudice Cannon viene trovato morto nella sua stanza, con un colpo di pistola nella testa.

Dr. Armstrong incomincia ad accusare Vera e decide quindi di chiuderla nella sua stanza. Hugh, nella notte, viene da Vera aprendo la sua stanza con un'altra chiave. Hugh dà la sua arma a Vera e rivela di chiamarsi in realtà Charles Morley; il ""vero"" Hugh Lombard era in realtà il suo migliore amico, morto suicida. Nelle rovine, Blore viene spinto misteriosamente da un ripiano. Vera e Morley trovano il cadavere del Dr. Armstrong e capiscono di rimanere soltanto in due, così come le statuine indiane.

Vera spara Morley e ritorna nell'hotel dove trova una sedia con un cappio sopra. Il giudice Cannon è in realtà vivo, la sua morte era stata inscenata grazie all'aiuto del Dr. Armstrong. Essendo giudice, vuole vedere la giustizia perfetta e visto il suo ruolo, essere un esecutore dei colpevoli. Consiglia Vera di impiccarsi perché essendo l'ultima rimasta, rimanendo viva potrebbe essere accusata di essere l'assassina. Il giudice beve il veleno ma poco prima di morire, vede Morley ancora vivo; in realtà Vera e Morley avevano inscenato il tutto e Cannon rendendosi conto di avere fallito, muore. La coppia è in realtà innocente e poco più tardi, vengono prelevati da un elicottero. 

Differenze con il libro.
Il soggetto è tratto da un famoso racconto di Agatha Christie, un capolavoro del giallo più volte trasposto in film, caratterizzato da una tensione crescente sino al colpo di scena finale. La versione del 1974 differisce dal libro nell'ambientazione, una remota località dell'Iran al posto di una rocciosa isoletta britannica, e nel finale, con la salvezza dei due innocenti che invece morivano nella versione letteraria, dove invece innocenti non erano. Il titolo originale del racconto è ""Dieci piccoli indiani"", richiamante una filastrocca in cui i dieci piccoli indiani muoiono uno a uno. La frase finale ""...e poi, non ne rimase nessuno"", venne usata in questa occasione per il titolo cinematografico.

"
"Canis lupus lupus

Il lupo grigio eurasiatico (""Canis lupus lupus""), noto anche come il lupo comune, è una sottospecie di lupo grigio originaria dell'Europa e le zone temperate e steppose dell'ex Unione Sovietica. In Italia e la penisola iberica, viene rimpiazzato rispettivamente con il lupo grigio italiano e il lupo grigio iberico. La sottospecie era diffusa in gran parte dell'eurasia prima del medioevo: a parte ai reperti paleontologici e genici, le lingue indoeuropee tendono ad avere molteplici parole per ""lupo"", un indizio su quanto fosse abbondante e culturalmente importante l'animale in passato. Fu stimato nelle mitologie baltiche, celtiche, slavoniche, turche, greche, latine e trace, sebbene ebbe un ruolo più ambivalente in quello dei Germani.

È il più grande dei lupi grigi del vecchio mondo, pesando di media 39 chili, sebbene sono stati segnalati esemplari grandi 69-80 chili. Il suo manto è relativamente corto e ruvido, solitamente di colore tenné, con peli bianchi sulla gola che si estendono sulle guance. Gli esemplari melanici, albini ed eritristi sono rari, solitamente frutti d'incroci con i cani. Il suo ululato è più lungo e melodico di quello dei lupi nordamericani, i cui ululati sono più forti e con un'enfasi sulla prima sillaba.

Molte popolazioni di lupo eurasiatico sono costrette a cibarsi predominantemente di bestiame e rifiuti in zone occupate dal uomo, sebbene gli ungulati selvatici come alci, cervi rossi, caprioli, e cinghiali sono ancora prede importanti in Russia e nelle zone montagnose dell'Europa orientale. Altre prede includono renne, argali, mufloni, bisonti europei, saighe, stambecchi, camosci, egagri, daini e moschidi.

Descrizione.
Nel descrivere il lupo d'Alaska, il naturalista scozzese John Richardson usò il lupo d'Europa come punto di riferimento, notando che quest'ultimo avesse un cranio più snello, le orecchie più elevate, una corporatura meno robusta, gli arti più lunghi e il pelo della coda meno folto. Notò che questi tratti davano alla razza europea un aspetto più astuto e infido di quello nordamericano.
La grandezza è soggetta alla variazione geografica, con gli esemplari più grossi vivendo in Russia e Scandinavia, esemplari che Theodore Roosevelt, nelle sue scritture sulla caccia al lupo, paragonò con i grandi lupi del Montana nordoccidentale e di Washington. Gli adulti in Russia misurano 105-160 cm di lunghezza, 80-85 cm d'altezza, e pesano di media 32-50 chili, con un peso massimo di 60-80 chili. L'esemplare più grosso segnalato fu abbattuto dopo la seconda guerra mondiale nell'Oblast della Poltava nell'Ucraina, e pesava 86 kg. Ciò farebbe del lupo eurasiatico la più grande delle sottospecie lupine, dato che il lupo più grande mai misurato del Nordamerica pesava 79,4 kg. Si sa attraverso i reperti scheletrici che i lupi grigi estinti delle isole britanniche potevano raggiungere grandezze paragonabili a quelle dell'odierno lupo artico.

Areale.
Declino.
Lo sterminio dei lupi nel Nordeuropa fu ben organizzato a partire dal Medioevo, fino al XIX secolo. In Inghilterra, i lupi furono cacciati per legge, e l'ultimo fu ucciso durante il regno d'Enrico VII. Hanno resistito più a lungo in Scozia, dove erano presenti foreste abbondanti in cui rifugiarsi. Fino al 1684 sono riusciti a sopravvivere nelle foreste di Braemar e Sutherland. In Irlanda, i lupi fecero la stessa fine, con l'ultimo esemplare ucciso nel 1786. La Svezia introdusse una taglia sui lupi nel 1647, quando lo sterminio delle alci e delle renne costrinse i lupi ad attaccare il bestiame. I sami li sterminarono dalla Svezia con cacce ben organizzate, uccidendo l'ultimo esemplare nel 1666. La specie fu sterminata nella Danimarca nel 1772 e nella Norvegia nel 1773. Fu decimata nella Finlandia del XX secolo, sebbene molti esemplari entravano regolarmente dalla Russia. Nel 1900, il lupo fu presente solo nelle zone settentrionali e orientali della Finlandia.

Nell'Europa centrale, i lupi sono si estinsero nella prima metà del XIX secolo grazie alle battute organizzate e alla riduzione di prede naturali. In Baviera, l'ultimo lupo fu ucciso nel 1847, e scomparve dalle regioni del Reno nel 1899. Nel 1934, la Germania nazista fu il primo Stato a proteggere la specie, sebbene in realtà fosse già sterminata. La caccia al lupo in Francia fu ufficializzata da Carlo Magno tra l'anno 800 ed il 813, che per primo fondò la ""louveterie"". Fu abolita nel 1789 dopo la Rivoluzione francese, ma venne ripresa nel 1814. Nel 1883, furono uccisi almeno 1.386 lupi.

Nell'Europa orientale, i lupi non furono mai completamente sterminati, grazie al collegamento geografico con l'Asia e le sue vaste zone boreali. Le popolazioni vennero ridotte a poche centinaia di esemplari, solo durante gli ultimi anni del XIX secolo. Furono sterminati in Slovacchia durante il primo decennio del XX secolo. Si potevano solo trovare nelle zone forestali della Polonia orientale. Nei Balcani orientali, i lupi godevano della prossimità dell'ex Unione Sovietica e delle vaste zone di pianure, montagne. In Ungheria, i lupi, nei primi anni del XX secolo, occupavano solo metà della nazione, trovandosi solo nel Bacino Carpatico. Le loro popolazioni rimasero consistenti in Romania, dove mediamente, tra il 1955 ed il 1965, furono abbattuti 2.800 lupi su una popolazione di 4.600 esemplari. La loro popolazione fu però ulteriormente ridotta nel 1967 a 1.550 individui. In Bulgaria, la popolazione di lupi fu ridotta da 1.000 esemplari a 100-200 nel 1964. In Grecia, la specie scomparve nel 1930 dal Peloponneso meridionale. Malgrado periodi di inteso abbattimento durante il XVIII secolo, i lupi non si sono mai estinti nei Balcani occidentali. La persecuzione ufficiale dei lupi nella ex Jugoslavia avvenne nel 1923.

Recupero.
Il recupero delle popolazioni europee iniziò dopo gli anni 50, quando le attività pastorali e rurali declinarono, e non ci fu più la necessità di cacciarli. Negli anni 80, delle popolazioni piccole ed isolate di lupi iniziarono ad aumentare man mano che diminuiva di densità di popolazione umana nelle zone rurali.

Nel 1978, i lupi iniziarono a ripopolare la Svezia centrale dopo una assenza di 12 anni, e si spinsero fino alla Norvegia. Dal 2005, il numero totale di lupi svedesi e norvegesi è di almeno 100 esemplari, comprese 11 coppie riproduttive. Le popolazioni scandinave di lupi devono la loro continuata esistenza ininterrotta al collegamento geografico tra la Finlandia e la Repubblica di Carelia. I lupi sono protetti solo nella parte meridionale della Finlandia, mentre si può cacciare in altre zone durante alcune stagioni.

Le popolazioni di lupi in Polonia sono aumentate fino a 800-900 esemplari. La Polonia gioca un ruolo importante nella loro espansione verso gli stati circostanti. Nell'est, i lupi della Polonia si aggiungono a quelli della Lituania, la Bielorussia, l'Ucraina e la Slovacchia. Il lupo grigio è protetto in Slovacchia, ad eccezione di quelli che uccidono bestiame. Alcuni lupi Slovacchi a volte entrano nella Repubblica Ceca, dove sono completamente protetti. I lupi provenienti dalla Slovacchia, dall'Ucraina e dalla Croazia a volte entrano in Ungheria, dove, se causano problemi, si possono cacciare legalmente.

La Romania annovera ben 2.500 esemplari protetti sin dal 1996. Il numero di lupi in Albania e in Macedonia è sconosciuto, sebbene i due stati colleghino le popolazioni di lupi in Grecia con quelli in Croazia e in Bosnia. Malgrado siano protetti in Grecia, molti, ogni anno sono uccisi illegalmente, così il loro futuro resta incerto. Il numero di lupi in Bosnia è diminuito sin dal 1986, mentre sono protetti sia in Croazia che in Slovenia.

Rapporti con gli umani.
Miti.
La maggior parte delle tradizioni legate al lupo in eurasia prima dell'avvento del cristianesimo risalgono dalla religione ittita, con l'animale spesso apparendo come creature semidivine nelle varie culture indoeuropee. Il lupo era oggetto di rispetto da parte dei daci, il cui nome derivava dalla parola gallica ""daoi"", ovvero, ""popolo del lupo"". I daci consideravano il lupo come il re degli animali, e l'unico vero ostacolo contro il male. I galli associavano i lupi con il dio solare Belanu, il cui nome probabilmente deriva dal bretone ""bleiz"", cioè, lupo. I greci stessi collegavano il lupo al loro proprio dio solare Apollo. La mitologia dei germani era meno lusingante; il lupo Fenrir avrebbe ucciso Odino durante Ragnarǫk, sebbene la specie fu ammirata per la sua ferocia. I guerrieri germani spesso avevano il lupo come totem, un tratto che si sarebbe poi espanso in altre culture europee. Nella mitologia dei lituani, un lupo di ferro si presenta al granduca Gediminas, comandandolo a costruire Vilnius. Il lupo è un animale importante nella religione tengrica, perché è creduto d'essere l'unica creatura vivente oltre l'uomo a venerare Tengri, pregando ad esso attraverso gli ululati.

Attacchi.
In Francia, documenti storici rinvenuti dallo storico rurale Jean-Marc Moriceau indicano che 7,600 persone furono uccise dai lupi dal 1362 al 1918, 4,600 di esse uccise da lupi non rabidi. Furono segnalati numerosi attacchi contro gli umani in Germania poco dopo la guerra dei trent'anni, ma è probabile che questi casi fossero dovuti ad esemplari rabbiosi. In Lettonia, i documenti storici che descrivono le aggressioni da parte di lupi infettati con rabbia risalgono a due secoli. Almeno 72 persone ne furono morse dal 1992 al 2000. In Lituania, le aggressioni da parte di lupi rabidi continuano fino ad oggi, con 22 persone attaccate dal 1989 al 2001. Circa 82 persone furono morse da lupi rabbiosi in Estonia durante il diociottesimo e dicianovesimo secolo, con ulteriori 136 uccise da lupi sani, sebbene alcuni dei colpevoli potevano essere lupi ibridi o animali fuggiti dalla cattività.

Dopo la rivoluzione d'ottobre, alcuni zoologi russi espressero dubbi sulla veridicità dei resoconti storici riguardanti gli attacchi dei lupi. Il più importante fu Petr Aleksandrovič Manteifel, che inizialmente respinse tutti i resoconti o come finzioni o opera di animali rabbiosi. Sebbene il suo parere divenne la norma nei cerchi zoologici russi, cambiò idea quando fu incaricato di dirigere una comissione speciale per indagare sugli attacchi da parte di lupi nell'Unione Sovietica, che furono incrementati dopo la seconda guerra mondiale. Manteifel compose un resoconto nel 1947 descrivendo numerosi attacchi, inclusi da animali apparentemente sani, dando raccomandazione su come meglio difendersi. Le autorità sovietiche però impedirono la distribuzione pubblica del documento, e le informazioni sui lupi aggressivi furono censurate.
"
"Nullità (ordinamento amministrativo italiano)

La nullità, nell'ordinamento amministrativo italiano, è una figura di invalidità dell'atto amministrativo contemplata dall'art. 21-""septies"" della legge 7 agosto 1990, n. 241, introdotto dalla legge 11 febbraio 2005, n. 15, che così recita:
L'atto amministrativo è nullo:

A lungo in dottrina si era dibattuto sull'esistenza o meno di questa categoria di vizi dell'atto amministrativo. Per lungo tempo si era ritenuto come giuridicamente rilevante solo l'annullabilità dell'atto amministrativo e non anche la nullità dell'atto.

Da ultimo è intervenuto il legislatore che ha previsto esplicitamente la categoria degli atti amministrativi nulli, all'interno della legge n.15 del 2005, che ha riformato profondamente diversi istituti relativi al provvedimento amministrativo, per come erano stati previsti dalla storica legge 241 del 1990.

Incompetenza assoluta di legge.
L'incompetenza può riguardare il soggetto che pone in essere l'atto amministrativo o l'oggetto da questo considerato.

Mentre l'incompetenza assoluta comporta la nullità dell'atto, l'incompetenza relativa comporta l'annullabilità dello stesso, e può riguardare:

L'incompetenza è assoluta, allorché l'organo che emana l'atto non ha assolutamente la competenza per emanarlo, in quanto si tratta di un organo appartenente ad un potere, o settore dell'amministrazione pubblica, completamente diversi. Si pensi, ad esempio, ad una sentenza emanata da un Ministro.

L'incompetenza è relativa, quando l'organo che emana l'atto, pur facendo parte del settore dell'amministrazione competente per quel tipo di materia, non è legittimato all'emanazione di esso.
Si pensi, ad esempio, ad un provvedimento in materia scolastica, emanato dal Dirigente dell'Ufficio Scolastico Provinciale (ex. Provveditore agli studi), mentre le leggi stabiliscono che esso deve essere emanato dal superiore gerarchico, e cioè dal Ministro dell'istruzione, dell'università e della ricerca.

Effetti.
La nullità opera di diritto (""ipso iure""), cioè non è richiesto l'intervento del giudice: l'atto nullo è inefficace di diritto (parte della dottrina evidenzia peraltro l'inesistenza dell'atto più che la sua inefficacia). La nullità comporta altresì l'insanabilità del vizio di cui l'atto è inficiato.

Tale sanzione scaturisce dalla violazione del ""principio di tipicità"" e del ""principio di nominatività"" che sono propedeutici alle norme d'azione che regolano l'attività dell'Amministrazione. 

Per gli effetti della nullità dell'atto amministrativo il terzo che era obbligato dall'atto nullo (ad un fare come ad un non fare) può legittimamente rifiutarsi di adempiere alle previsioni dell'atto. Inoltre la nullità dell'atto può essere fatta valere da chiunque, non solo da chi sia leso in un suo diritto soggettivo o in un suo interesse legittimo. Infine, se in relazione all'atto amministrativo nullo siano state modificate delle situazioni giuridiche, sorge l'obbligo per chi le ha poste in essere di ripristinare la situazione esistente antecedente all'atto amministrativo nullo. È importante l'istituto della conversione dell'atto amministrativo nullo, cioè l'atto nullo può essere convertito in un atto diverso con i requisiti di sostanza e di forma richiesti dalla legge sempreché sia raggiunto lo stesso interesse pubblico.

Competenza.
La nullità può essere fatta valere davanti al giudice ordinario nel caso l'atto amministrativo leda dei diritti; nel caso sia lesivo di interessi legittimi la giurisdizione è del giudice amministrativo, al quale sono devoluti come giurisdizione esclusiva (quindi anche per i casi di lesioni del diritto soggettivo), i casi di elusione o violazione del giudicato (il cosiddetto giudizio di ottemperanza).
"
"National Instruments

National Instruments è un'azienda statunitense produttrice di strumenti hardware e software per la misura e l'automazione industriale basati su personal computer.
Fondata nel 1976, ha sede ad Austin nel Texas, ma è presente in molti paesi del mondo; in Italia ha sede centrale a Milano e una filiale a Roma.
L'azienda è quotata in borsa ed è presente nell'indice telematico americano (NASDAQ) con la sigla NATI.

Il prodotto software di maggior successo e notorietà della NI è LabVIEW.
"
"Chiesa di San Cristoforo sul Naviglio

La chiesa prepositurale di San Cristoforo sul Naviglio è un luogo di culto cattolico di Milano situato nella via omonima sull'alzaia del Naviglio Grande.

È sede dell'omonima parrocchia di rito ambrosiano dell'arcidiocesi di Milano, facente parte del decanato dei Navigli della zona pastorale I.

Storia.
Il complesso è costituito da due chiese.

La più antica è quella di sinistra. Della primitiva chiesa sorta in tempi antichi le notizie sono scarse; in mancanza di più specifici documenti si sa che esisteva una chiesa romanica, ricostruzione di un ancora più antico edificio. Essa venne ancora ricostruita alla metà del XIII secolo, nel periodo degli scavi del Naviglio Grande; in essa a metà del XIV secolo alla facciata fu aggiunto il portale gotico e il rosone.

Collocata sul percorso che conduceva a Milano, in un punto di passaggio obbligato nella rete dei vari corsi d'acqua del Lambro, San Cristoforo sorse - forse - sul sito di un precedente tempio pagano; la cosa non è accertata ma viene annotata da varie fonti (Antonio Castiglioni, Ausonio, Tamborini). L'intitolazione al santo dei pellegrini di fatto in molti casi sostituisce quella originaria di Ercole, gigante pure questi. A San Cristoforo venne accostato un particolare culto, posto tra quelli dei 14 santi Ausiliari.

Quella prima chiesa venne ricostruita in epoca romanica. La ricostruzione del Trecento viene realizzata ancora una volta sulla demolizione - parziale - della precedente. Alla chiesa gotica si affiancava un ospedale per i pellegrini, costruito all'incirca dal 1364, quando si era qui trasferito certo frate Pietro Franzoni di Tavernasco, eremita; fu lui a organizzare l'istituzione.

La chiesa più recente, che appare attualmente all'altra riunita tanto da dare l'immagine complessiva di una chiesa a doppia navata, venne edificata lungo l'argine del Naviglio e detta cappella Ducale, è del XV secolo. Fu eretta per volere di Gian Galeazzo Visconti che accolse i voti popolari per la costruzione di una nuova cappella dedicata al santo protettore degli infermi e degli appestati. Il voto esaudiva la fine di una grave pestilenza che, dopo aver mietuto 20.000 vittime in Milano nel 1399, era cessata di colpo - si credeva - per intercessione di San Cristoforo.

La cappella ducale venne intitolata non solo a San Cristoforo, ma anche ai santi Giovanni Battista, Giacomo, alla Beata Cristina, protettori dei Visconti. Sulla facciata venne inserito pertanto lo stemma con il biscione di questa famiglia, accanto a quello del Comune con la croce rossa in campo bianco, mentre nella chiesa più antica venne posto accanto agli altri due - tuttora presenti sul portale - quello col cappello cardinalizio e il sole radiante tra le stelle, che rimandava al cardinale Pietro Filargo, divenuto poi pontefice con il nome di Alessandro V, e che allora era vescovo di Milano.

Di questa, che venne detta Cappella Ducale, come venne ultimata la sua facciata nel 1405, all'interno, in controfacciata, fu quasi subito decorata, nello spazio tra le due monofore, da un affresco su doppio registro, di uno sconosciuto pittore minore, legato ancora al gusto del secolo precedente, che vi raffigura nel registro superiore una ""Madonna in trono fra santi"", ed in quello inferiore una ""Crocefissione"" che ripete l'iconografia della ""Crocefissione"" di Anovelo da Imbonate in San Marco a Milano.

Descrizione.
Arte e architettura.
La chiesa romanica è una piccola aula coperta a tetto e terminante con una piccola abside semicircolare. La facciata è ornata da un ricco portale in cotto il rosone gotico a raggi intrecciati ed inoltre gli stemmi dei Visconti, di Milano e del cardinale Pietro Filargo da Candia, arcivescovo di Milano e futuro papa Alessandro V.
La facciata della Cappella Ducale presenta un semplice portale ai cui lati stanno due alte monofore gotiche oltre agli stemmi visconteo e milanese ed a resti di affreschi. La facciata a due monofore segue il modello tipico delle chiese di Solari, di cui altri esempi sono nelle facciate della stessa epoca di Santa Maria delle Grazie, e di San Bernardino delle Monache.

Il campanile nella forma attuale è una soprelevazione del XV secolo del campanile originale, con cuspide a cono cestile e monofore.

L'interno, trasformato in due navate nel 1625 con l'abbattimento della parete che separava le due chiese, presenta nella navata di sinistra un soffitto ligneo e sulla parete frammenti di affreschi della scuola del Bergognone (Ambrogio da Fossano). L'abside conserva affreschi della scuola di Bernardino Luini.
La navata destra ha due campate con volte a crociera e le pareti sono decorate da affreschi gotici; alla parete una pregevole statua lignea del XIV secolo rappresentante ""San Cristoforo e il Bambino Gesù"".

Gli affreschi.
Della chiesa primitiva rimangono quelli nella parte absidale, del primo Cinquecento, di tipo Luinesco. Più ricca la parte della cappella Ducale, dove restano, in parte addossati gli uni sugli altri vari dipinti del XV secolo.




Strumenti musicali.
Campane.
Originariamente, il concerto era composto da 2 campane, fuse dalla fonderia milanese di Michele Comerio (originario di Malnate) nel 1826. A causa di una crepa, venne poi rifusa la campana minore delle due ad opera dei fratelli Barigozzi nel 1920. Per l'occasione la fonderia aggiunse anche una campana, portando così il concerto a 3 bronzi. Attualmente sulla torre vi sono ben 4 campane, poiché con l'elettrificazione delle stesse, Paolo Capanni di Castelnovo ne' Monti, ne aggiunge una nuova nel 1987.

Il concerto è montato a sistema ambrosiano ed è intonato in ""La maggiore"":

Organo a canne.
Nella chiesa, a pavimento, si trova un organo positivo costruito da Teresio Martin nel 2010.

Lo strumento è a trasmissione integralmente meccanica ed è racchiuso all'interno di una cassa lignea di fattura geometrica, con mostra formata da canne in metallo di Principale disposte ad ala; la consolle è a finestra e dispone di un'unica tastiera di 56 note e una pedaliera a leggio di 17 note priva di registri propri e costantemente unita al manuale.

"
"Nullità

"
"Contea di Sussex (Delaware)

La contea di Sussex (in inglese Sussex County) è una contea del Delaware meridionale, negli Stati Uniti.

Geografia fisica.
La contea confina a nord con la contea di Kent, ad est si affaccia sulla baia di Delaware e sull'Oceano Atlantico ed ha un confine marittimo con la contea di Cape May del New Jersey. A sud confina con le contee di Worcester e di Wicomico del Maryland ed a ovest con le contee di Wicomico, Dorchester e Caroline dello Stato del Maryland.

Il territorio è pianeggiante ed situaro dalla parte centro-orientale della penisola di Delmarva. Il confine settentrionale è in larga parte segnato dal fiume Mispillion e dal suo estuario nella baia di Delaware. Nell'area centrale scorre il fiume Broadkill che avvicinandosi alla foce nell'Oceano attraversa ampie paludi costiere protette dal Prime Hook National Wildlife Refuge. La costa meridionale è caratterizzata dalle ampie baie di Rehoboth Bay comunicante con quella di Indian River Bay nella quale defluiscono i fiumi Indian River e Pepper Creek. A sud tramite un canale la Indian River Bay comunica con la Assawoman Bay posta al confine con il Maryland. A nord un canale mette in comunicazione la Rehoboth Bay con la foce del fiume Broadkill.

L'area sud-occidentale è drenata dal fiume Nanticoke che scorre verso la baia di Chesapeake. Al confine meridionale si estende l'area paludosa delle Cypress Swamp.

Il capoluogo di contea è la città di Georgetown posta nell'area centrale.
"
"Polinesia

La Polinesia è una delle regioni in cui tradizionalmente viene divisa l'Oceania ed è all'incirca compresa in un triangolo tra la Nuova Zelanda, l'Isola di Pasqua e le isole Hawaii.

A questa ripartizione tradizionale dell'Oceania utilizzata anche dalle Nazioni Unite per dividere il mondo in macroregioni, i ricercatori preferiscono la moderna divisione in due sole regioni: l'Oceania vicina e l'Oceania lontana di cui la ""Polinesia"" fa parte.

I popoli polinesiani hanno una corporatura robusta e un po' grassoccia che è stata selezionata all'epoca dei grandi viaggi per mare, a causa della frequente possibilità di restare senza cibo e senz'acqua.
Etimologia.
Il nome Polinesia è stato coniato dal francese Charles de Brosses nel 1756 (a differenza di quelli della Melanesia, della Micronesia e della Malaysia forgiati da Jules Dumont d'Urville intorno al 1830) e deriva dal greco antico πολύς (""polýs"", ""tanti"") e νῆσος (""nêsos"", ""isola""), cioè ""tante isole"".

Geografia.
La regione è composta da molte piccole isole tra cui:

Storia dei popoli della Polinesia.
La storia dei popoli polinesiani comincia in un'età imprecisata, tra la fine della Preistoria e l'inizio dell'Età Antica, tra il 3000 e il 1000 a.C., quando presumibilmente i popoli provenienti dall'Australia e altre terre austronesiane (come l'Indocina), giunsero nell'Arcipelago probabilmente a bordo di rudimentali canoe, e vi si stanziarono, vivendo in capanne, e praticando antichi culti affini allo sciamanesimo. Essi non conoscevano la tessitura, la ceramica o la metallurgia: infatti tutti i materiali di base erano ricavati dal legno (come del resto lo erano anche le imbarcazioni), ma anche da conchiglie, o gusci di tartarughe marine. Gli abiti, per esempio, vestivano di stoffe ricavate dalle cortecce degli alberi.

Il popolo polinesiano viveva principalmente di agricoltura e allevamento di pollame e suini, e raramente si cimentava nella caccia, se non quella alle tartarughe, in quanto non era propriamente fondamentale per la vita. Furono anche mediamente sviluppati tecnologicamente (oltre alle famose canoe polinesiane, che furono, tra l'altro, ciò che li condussero nelle isole), si annoverano infatti anche numerose sculture fatte di legno o anche di avorio, ed erano anche presenti vele e tendaggi, e le abitazioni erano sovente case sopraelevate rette da palafitte. I Maori sono i principali abitanti della Polinesia. 

Lingue polinesiane.
Le lingue polinesiane fanno tutte parte delle lingue oceaniche, una sotto-categoria della famiglia delle lingue austronesiane. Le lingue polinesiane possiedono una vasta gamma di somiglianze. Le vocali sono generalmente le stesse — a, e, i, o, u, pronunciate come in italiano, spagnolo e tedesco — e le consonanti sono sempre seguite da una vocale. Le lingue dei vari gruppi di isole mostrano cambiamenti nelle consonanti. La ""r"" e la ""v"" sono usate nella Polinesia centrale e orientale, mentre la ""l"" e la ""v"" sono usate nella Polinesia occidentale. L'occlusiva glottidale sorda è rappresentata da un apostrofo invertito o ʻokina.

Nelle Isole della Società, nella lingua originale proto-polinesiaca, ""*k"" e ""*ng"" si sono unite in un'occlusiva glottidale sorda; quindi il nome per la terra d'origine degli antenati, derivato dal polinesiaco proto-nucleare ""*sawaiki"", diventa Havaiʻi. In Nuova Zelanda, dove l'originale ""*w"" viene usata al posto della ""v"", l'antica isola d'origine è Hawaiki. Nelle Isole Cook, dove l'occlusiva glottidale sorda sostituisce l'originale ""*s"" (con un probabile stadio intermedio di ""*h""), è ʻAvaiki. Nelle Isole Hawaii, dove l'occlusiva glottidale sorda sostituisce la ""k"" originale, l'isola più grande del gruppo è chiamata Hawaiʻi. Nelle Samoa, dove la ""s"" originale viene usata al posto della ""h"", la ""v"" rimpiazza la ""w"" e l'occlusiva glottidale sorda sostituisce la ""k"" originale, l'isola più larga è chiamata Savaiʻi.


"
"Glicogeno

Il glicogeno è un polimero (omopolimero) del glucosio. È l'analogo dell'amido, un altro polimero molto ramificato del glucosio.

Nell'uomo, il glicogeno funge da riserva energetica glucidica. Esso viene depositato prevalentemente nel fegato e nel muscolo scheletrico, tuttavia è presente anche in altri tessuti, tra cui cuore, reni e tessuto adiposo.
Struttura.
I legami tra unità di glucosio successive sono α (1-4) per la maggior parte, anche se sono presenti legami α (1-6). Si tratta quindi di un polisaccaride ramificato, ha un peso molecolare molto più elevato.

Funzione.
Il glicogeno è una fonte energetica negli opistoconti (Opisthokonta), il clade comprendente coanoflagellati, animali e funghi. Nei vertebrati è conservato prevalentemente nel fegato e nei muscoli scheletrici.

Sintesi.
Il processo di biosintesi del glicogeno (Glicogenosintesi) è anche diretto da tre enzimi, ma questo è un processo energeticamente sfavorito, ecco perché deve intervenire l'UTP (un analogo dell'ATP) per far sì che la reazione si verifichi. Gli enzimi partecipanti sono: UDP-Glicogeno-Pirofosfatasi, Glicogeno-Sintasi ed Enzima Ramificante. Il primo enzima converte il Glu-1P in UDP-Glucosio, il secondo aggancia questo Glucosio sotto forma di UDP-Glu al glicogeno, dando UDP + Glicogeno, il terzo, come dice il suo stesso nome, ramifica.

La regolazione di questa via può essere di due tipi: 

Degradazione.
Il glicogeno è una molecola che, al momento del bisogno può andare incontro ad una demolizione, per produrre glucosio, utile alle vie glicolitiche dell'organismo; ma altre volte è lo stesso glucosio che può risultare in eccesso e può dunque essere stipato sotto forma di glicogeno. La degradazione del glicogeno è catalizzata dalla glicogeno fosforilasi. Questo enzima viene attivato da adrenalina o glucagone in un meccanismo che comporta l'attivazione dell'adenilato ciclasi e la conseguente produzione di cAMP.

Il processo di demolizione del glicogeno consta di tre fasi, operate da tre enzimi, quali: glicogeno fosforilasi, enzima deramificante e fosfoglucomutasi. La Glicogeno Fosforilasi catalizza la reazione in cui il Legame Glicosidico (α1 – 4), che lega due residui di Glucosio nel Glicogeno, viene attaccato dal Fosfato Inorganico (Pi), producendo il rilascio dell'unita Glicosidica terminale sotto forma di α –D-Glucosio 1-Fosfato. Questa reazione viene detta “Fosforolisi” in quanto utilizza un Fosfato Inorganico (Pi) nel suo meccanismo di rottura; nella Fosforolisi, parte dell'energia del Legame Glicosidico viene conservata mediante la formazione dell'Estere Fosforico nel Glucosio 1-Fosfato.
Il Piridossal Fosfato (derivato della piridossina vitamina B6), è un cofattore essenziale nella reazione della Glicogeno Fosforilasi; il suo Gruppo Fosforico agisce come un catalizzatore acido generale, promuovendo l'attacco da parte del Pi al legame Glicosidico.

La Glicogeno Fosforilasi agisce ripetitivamente sull'estremità non riducente della ramificazione del Glicogeno (o dell'Amilopectina) fino a che non arriva a quattro residui di Glucosio dall'inizio di una ramificazione (α1 –6). In queste condizioni l'azione della Glicogeno Fosforilasi si ferma. Per riprendere la degradazione è necessario che prima agisca un Enzima Deramificante, che catalizza due reazioni successive con cui si ha la rimozione delle ramificazioni. Il Glucosio 1-Fosfato, il prodotto terminale delle reazioni della Glicogeno Fosforilasi o dell'Amido Fosforilasi, viene convertito in Glucosio 6- Fosfato da parte della Fosfoglucomutasi, che catalizza la reazione reversibile.

Glicogeno muscolare.
Nei muscoli sono immagazzinati i 2/3 del glicogeno dell'organismo (circa 200-300 grammi) sotto forma di catene più corte e più leggere. Il glicogeno muscolare è una fonte di energia prontamente disponibile per il muscolo in attività. Contrariamente al glicogeno epatico, quello contenuto nel muscolo scheletrico non può essere rilasciato nel circolo ematico per essere sfruttato da altri tessuti, ma solo dal muscolo stesso, principalmente durante l'attività. Questo perché il muscolo è carente dell'enzima glucosio-6-fosfatasi (l'enzima che rimuove il gruppo fosfato dal glucosio-6-fosfato). Dopo che il glicogeno è fosforilato nelle cellule muscolari dall'enzima esochinasi (l'enzima che attacca il gruppo fosfato al glucosio), non può essere defosforilato. Poiché il glucosio fosforilato non può essere trasportato all'esterno della cellula, il glucosio-6-fosfato rimane intrappolato all'interno. Il glicogeno contenuto nel muscolo scheletrico è approssimativamente di 12-16 g/kg, per un totale di circa 300-400 g.

Il tasso con cui il glicogeno muscolare è ossidato dipende largamente dall'intensità dell'esercizio e dal sistema energetico attivato. Ad intensità basse e moderate dell'esercizio aerobico, gran parte dell'energia può essere ottenuta dalla fosforilazione ossidativa del acetil-CoA derivato dai lipidi, con un minimo consumo di glucidi. Con l'aumento dell'intensità, l'ossidazione di lipidi non riesce a far fronte alle richieste energetiche, così il glicogeno muscolare comincia a prevalere sempre più, diventando ad alte intensità il substrato principale. Ad intensità ancora più alte nell'esercizio di durata, viene raggiunta la soglia anaerobica, in cui i carboidrati, e quindi il glicogeno, diventano l'unico substrato utilizzato, questo perché l'energia anaerobica è data soprattutto dal suo catabolismo. Nell'esercizio anaerobico lattacido, i carboidrati rappresentano praticamente l'unico substrato energetico, e il glicogeno muscolare in questo caso assume un ruolo determinante. Il glicogeno lega a sé una quantità d'acqua notevole, pari a 2,7 g, quindi dopo uno sforzo fisico intenso e prolungato, la perdita di peso può essere notevole: il consumo di glicogeno comporta una perdita di peso di quasi 400 g. Nel muscolo, a differenza del fegato, la captazione di glucosio è lenta, ed è il fattore limitante del metabolismo dei carboidrati.

Glicogeno epatico.
Nel fegato è stoccato 1/3 del glicogeno di tutto l'organismo (circa 80-100 g) sotto forma di catene più lunghe e più pesanti rispetto ai muscoli. Il principale ruolo del glicogeno del fegato è quello di mantenere stabili e costanti i livelli di glucosio ematico, pertanto ha un contenuto molto variabile. A differenza del muscolo scheletrico, il glicogeno epatico deve essere immesso nel torrente ematico, poiché rappresenta la principale scorta endogena di carboidrati che può essere sfruttata dai vari tessuti del corpo. Le cellule del fegato, sono in grado di defosforilare il glucosio. In questo modo, grazie alla defosforilazione del glicogeno epatico, il fegato può rilasciare glucosio nel torrente ematico, in modo da regolare la glicemia, contrariamente al glicogeno muscolare che non può essere impiegato per lo stesso scopo. Il glucosio è il principale, e in condizioni normali l'unico, substrato adoperato dal cervello e da altri tessuti glucosio-dipendenti. Il peso medio del fegato è di 1,5 kg, con uno stoccaggio approssimativamente di 75-110 g di glicogeno epatico nell'uomo adulto in stato di post-assorbimento. Il fegato presenta in proporzione una maggiore concentrazione di glicogeno rispetto al muscolo scheletrico.

Il glicogeno viene scisso nel fegato a glucosio e poi rilasciato nel circolo sanguigno. Questa riserva dura circa 12 ore (periodo variabile a seconda della saturazione della riserva), trascorse le quali la concentrazione di glucosio nel sangue si abbassa provocando debolezza, svogliatezza, deconcentrazione. Durante il digiuno notturno, il fegato rilascia glucosio nel sangue a causa della mancata assunzione di carboidrati dall'esterno per diverse ore, in sinergia con il rilascio di acidi grassi dal tessuto adiposo, per fornire una fonte di energia ai tessuti. Al termine del digiuno notturno i livelli di glicogeno epatico si riducono notevolmente fino ad arrivare indicativamente attorno ai 20 g. I tessuti che hanno la priorità nel consumo di glucosio sono i cosiddetti tessuti glucosio-dipendenti, che, contrariamente ad altri tessuti corporei, non sono in grado di sfruttare lipidi a scopo energetico. Il tessuto nervoso è citato come uno dei principali tessuti che richiedono glucosio, anche se in condizioni critiche esso è in grado di sfruttare i corpi chetonici a differenza di altri apparati. Si stima che il cervello in condizioni di riposo consumi circa 0,1 g di glucosio al minuto. Durante l'esercizio, l'impiego di glucosio da parte dei tessuti extramuscolari non cambia di molto.

Glicogeno renale.
Anche i reni sono in grado di accumulare glicogeno e rilasciarlo nel sangue, ma dal punto di vista quantitativo questo è meno importante di quello epatico.

"
"Isola dei canguri

L'Isola dei canguri (in italiano talvolta anche ""Isola canguro"", in inglese Kangaroo Island) è un'isola dell'Australia, la terza in estensione dopo la Tasmania e l'Isola di Melville.

Geografia.
Si trova 112 km a sudovest di Adelaide, all'ingresso del Golfo di San Vincenzo, 13 km al largo di Cape Jervis, nello Stato dell'Australia Meridionale. È lunga 145 km e di larghezza variabile fra 900 m e 57 km, per un'area complessiva di circa 4.400 km². Il perimetro della costa è di 509 km e l'altitudine massima sull'isola è di 307 m. 
Clima.
L'inverno, fra giugno e settembre, è mite e umido; l'estate solitamente secca e moderatamente calda, con temperature massime che solo raramente superano i 35 gradi. Le temperature medie in agosto vanno da 13 a 16 gradi e in febbraio (il mese più caldo) variano fra 20 e 25. 2/3 delle precipitazioni sono fra maggio e settembre; il mese più umido è luglio.


Ambiente naturale.
L'ambiente naturale è stato preservato in più di metà dell'isola. Un terzo circa appartiene a parchi nazionali e aree protette; fra quelli di particolare rilievo si possono citare:


La fauna dell'isola è in parte nativa e in parte importata nel contesto di piani di conservazione delle specie; non si sono diffuse, invece, le specie che infestano il continente, quali volpi e conigli. Fra le specie originarie dell'isola ci sono canguri, wallaby, leoni marini (l'isola ospita il 10% di tutti gli esemplari del mondo), aquile, echidna, opossum e diverse specie di pipistrelli e rane; fra quelle importate, notevole è la presenza di koala, ma si trovano nell'isola anche numerosi ornitorinchi. L'emù nano, nativo dell'isola, si estinse nei primi decenni del XIX secolo. Le acque e i fondali marini circostanti l'isola sono anch'essi ricchi di vita; fra le specie endemiche della zona si possono citare diverse specie di drago marino.

Popolazione ed economia.
L'isola ospita circa 4000 persone, un terzo delle quali vivono nella città principale, Kingscote. L'economia è basata sull'agricoltura, il turismo e la pesca. L'isola è nota per la produzione di vino e di un particolare miele: Kangaroo Island vanta di essere l'ultimo luogo al mondo in cui si trova la razza ""pura"" dell'ape ligure, importata sull'isola nel 1881.

Turismo.
L'Isola dei canguri è una tappa quasi obbligata negli itinerari turistici che si spingono nell'Australia del Sud. L'ufficio di informazioni turistiche si trova a Penneshaw . Fra le principali attrazioni turistiche dell'isola si possono citare:


È possibile nuotare o fare snorkeling solo sulle spiagge settentrionali come Emu Bay, Stokes Bay o Snelling Beach. Le coste meridionali sono pericolose a causa delle forti correnti e della presenza di squali.

Storia dell'isola.
Kangaroo Island fu separata dal continente, da un innalzamento del livello marino, circa 10.000 anni fa. Il rinvenimento di utensili in pietra suggerisce che l'isola fosse occupata dagli aborigeni già 11.000 anni fa; tuttavia, oggi non vi sono aborigeni dall'isola e la loro scomparsa viene fatta risalire al 200 a.C.; le cause di tale scomparsa non sono note.

L'isola fu scoperta nel 1802 dall'esploratore britannico Matthew Flinders, che approdò sulla costa nord della penisola di Dudley e battezzò l'isola ""Kangaroo Island"". La colonizzazione avvenne fra il 1802 e il 1836 e fu iniziata da una comunità di cacciatori di foche che avevano rapito donne aborigene dalla Tasmania.

La più grande città dell'isola, Kingscote, fu fondata il 27 luglio 1836, e fu il primo insediamento nell'Australia del Sud.

"
"Lago Angitola

Il lago Angitola o lago dell'Angitola () è un lago artificiale in provincia di Vibo Valentia, nel territorio dei comuni di Maierato e Monterosso Calabro.

Il lago occupa una superficie di circa 1,96 km² ed è situato all'estremo sud della piana di Sant'Eufemia, a circa 3 km dal golfo di Sant'Eufemia (""Costa degli Dei"").

Origine.
È stato creato nel 1966 sbarrando il corso del fiume Angitola, da cui prende nome.

Monumenti e luoghi d'interesse.
Nei pressi del lago si trova Rocca Angitola, ridotta a rudere.

L'area protetta.
Nel 1975 l'area del lago è stata riconosciuta come oasi naturalistica e affidata in gestione al WWF Calabria. Dal 1985 è stata definita zona umida di importanza internazionale.

L'area del lago, pur non essendo contiguo ad esso, ricade nella perimetrazione del Parco naturale regionale delle Serre.

Inoltre, il lago di Angitola e le dune di Angitola sono due siti di interesse comunitario riconosciuti dal Ministero dell'Ambiente.

Flora e fauna.
Attorno al lago sono prevalenti oliveti e macchia mediterranea. Vi è inoltre una fascia di rimboschimento a pino d'Aleppo. Sulle rive sono presenti esemplari di pioppo nero, cannucce tife, salice bianco, ontano nero, eucalipto e quercia da sughero.

L'area attrae numerose specie di uccelli, tra cui: falco pescatore, falco di palude, airone bianco, airone rosso, airone cenerino, cormorano, garzetta, germano reale, gabbiano corallino, mignattaio, spatola e svasso maggiore.

"
"Rankin Lele, Papa Leu &amp; Marina

Rankin Lele, Papa Leu e Marina sono un gruppo di musica reggae e dancehall originario del Salento. , con cui vantano numerose collaborazioni, sono noti artisti ragga muffin.

Biografia.
Rankin Lele, Papa Leu dopo tante esperienze nel campo musicale raggae salentino, si uniscono presto a Marina e nel 2000 incidono il primo disco nello studio dei Sud Sound System nel progetto """"Salento showcase 2000"""".
Al successo del suddetto disco, seguono diversi live in giro per l'Italia: da Milano a Bari, da Bologna a Napoli ecc.. oltre che anche un mini tour in Germania e Austria.
Nel 2006 incidono il primo album completamente loro: """"Comu passione"""" andato già in onda in diverse emittenti radio nazionali.
I brani di Marina Comu Passione e Rimanite Cu Mie diventano in breve delle hit song, che con Furmatu Fimmena rappresentano il manifesto al femminile della dancehall salentina. La canzone Notte Salentina diventa colonna sonora delle serate reggae in stile salentino; i testi di Rankin Lele, Papa Leu e Marina sono molto legati alla realtà sociale del sud e alle problematiche ad essa relative, un esempio significativo sono le canzoni Gente de lu Sud e Troppe storie Fiacche. Presenti anche nella compilation """"Salento Showcase 2007"""" con il brano L'unicu Rimediu un inno contro tutte le guerre, la partecipazione a questo album è per i tre una riaffermazione del proprio talento ormai riconosciuto a livello nazionale. Nel 2008 Marina partecipa al disco dei Sud Sound System Dammene Ancora, con la canzone La Brava Gente, un terzetto con Terron Fabio e il cantante jamaicano Laza del gruppo L.M.S.Nel 2010 esce Can't stop the music - rankin Lele & Papa Leu - Adriatic sound.


"
"Pozzillo (Acireale)

Pozzillo (""Pizziddu"" in siciliano) è una frazione di Acireale, nella Città metropolitana di Catania. Si trova nell'estrema parte settentrionale del territorio comunale, circondata da giardini d'agrumi, sulla riva del mare Ionio. Dista circa 6 km da Acireale. Il suo nome deriva dal siciliano ""pizziddu"" che significa ""piccola punta"" o ""piccolo capo sul mare"".

Storia.
Il borgo è sorto attorno alla vecchia chiesa, già esistente nel Cinquecento, che sorgeva proprio sul ""pizziddu"" e di cui oggi non resta traccia, essendo stata abbattuta per far posto alla speculazione edilizia negli anni settanta. L'attuale edificio di culto dell'Ottocento è sito nel centro della borgata, ed è dedicato a Santa Margherita. Di più recente formazione è Pozzillo Superiore a circa 1 km di distanza, sulla strada provinciale per Riposto.

Le acque minerali.
A Pozzillo vi è una sorgente di acque minerali leggermente alcaline. L'acqua, classificata come solfato-magnesiaca, veniva prelevata anche attraverso tre pozzi artificiali e imbottigliata e commercializzata dal 1926.
La società ""Acquapozzillo"" poteva vantarsi di aver fornito il re Ferdinando I di Bulgaria, che conobbe l'acqua durante un suo soggiorno in Sicilia. L'attività, che era passata alla Regione Siciliana, è cessata negli anni 2000.

Eventi.
Annualmente, negli ultimi due weekend di luglio, viene celebrata la Sagra del Polpo (il penultimo fine settimana) e la Sagra del Pesce spada (ultimo fine settimana).

Gastronomia.
Luigi Veronelli ha parlato delle Olive di Pozzillo, specialità di olive verdi locali schiacciate e conservate in salamoia, da mangiare per tornagusto e come companatico o impiegare come ingredienti per antipasti, come la giardiniera, o secondi piatti come l'agghiotta di pesce o di stoccafisso.

Film.
Un bellissimo novembre, con Gina Lollobrigida e Gabriele Ferzetti, di Mauro Bolognini, tratto dal romanzo omonimo di Ercole Patti. La suggestiva e panoramica scena del tiro al piattello è ambientata e girata sulla Timpa dove vi era la piazza e la chiesetta dell'antico paese, prima che venissero distrutte per realizzare condomini di seconde case.

La prima notte del dottor Danieli, industriale, col complesso del... giocattolo, film del 1970 con Lando Buzzanca, Françoise Prévost, Saro Urzì. Divertente con interessanti scorci dell'epoca la scena allo scaro e della baia Fontanelle di Pozzillo e della sua fontana ""miracolosa"".


Collegamenti esterni.
http://www.etnanatura.it/sentieri/sentieri.php?nome=Pozzillo
"
"Stazzo (Acireale)

Stazzo (""Stazzu"" in siciliano) è una frazione del comune di Acireale, nella Città metropolitana di Catania.

Geografia fisica.
Si trova tra Santa Tecla e Pozzillo, sulla costa a nord del capoluogo comunale da cui dista circa 8 chilometri.

Storia.
La presenza del borgo è attestata a partire dal XIX secolo, quando iniziò a sorgere su un terreno occupato dal Bosco d'Aci. Il termine Stazzo deriva probabilmente dal latino ""statio"", con riferimento al luogo in cui riposavano le navi. In alternativa, potrebbe derivare dal siciliano ""stazzuni"" (""fornace"", forno in cui si cuociono i mattoni); poiché nel territorio del centro sono ancora presenti alcuni di questi forni oramai in disuso (uno di questi si trova adiacente alla pizzeria ""La Fornace""), non è peregrino ritenere che anticamente qui si lavorassero i laterizi e il nome di Stazzo derivi dalle tante fornaci presenti nel territorio.

Già a partire dagli inizi del XVI secolo, attorno al porto naturale della frazione, già denominata ""Cala dello Stazzo"", vi era la presenza di un'osteria e di alcune case, quale testimonianza di un primo insediamento, , su commissione del reame di Spagna, si erano prodigati in una minuziosa descrizione della costa ionica siciliana per verificare i punti maggiormente vulnerabili alle incursioni dei pirati saraceni.

Monumenti e luoghi d'interesse.
Architetture religiose.
La chiesa locale, dedicata a san Giovanni Nepomuceno, è sita in piazza Mantova: è stata aperta al culto nel 1908 ed elevata a parrocchia nel 1922. La precedente chiesa, di origine seicentesca, anch'essa dedicata al santo boemo, sorgeva nell'attuale estremità sud della piazza. Fu abbattuta negli anni cinquanta del XX secolo. 

Il culto di san Giovanni Nepomuceno fu introdotto dai religiosi che frequentavano la borgata marinara nel periodo estivo, provenienti dalla città di Acireale, ove era presente una chiesa dedicata al santo, in via Galatea. La fantasia popolare della borgata sulle origini del culto, rifacendosi all'omologa storia boema sul martirio del santo, che vedeva il suo corpo recuperato intatto nelle acque di un fiume, narra che il simulacro di san Giovanni Nepomuceno fosse stato portato su una barca di pescatori i quali avevano precedentemente giurato di donare la sacra icona alla comunità del primo luogo di approdo in cui sarebbero giunti.

Aree naturali.
La spiaggia di Stazzo si caratterizza per le nere scogliere rocciose, intervallate da numerosissime calette, di cui la principale, attorno a cui è sorto il paese, è proprio la cala dello Stazzo. Alcune delle calette, proprio per la contiguità l'una all'altra hanno dato il nome alla contrada Cale, suddivisa territorialmente fra Stazzo ed il vicino borgo di Pozzillo: è anche qui, assieme alle passerelle presenti sul lungomare, che nella stagione estiva si concentrano i bagnanti.

Società.
Tradizioni e folclore.
La festa in onore di San Giovanni Nepomuceno si celebra la seconda domenica di agosto e vede, oltre alle celebrazioni liturgiche, una processione serale.

Economia.
La frazione è una stazione turistico-balneare di importanza locale.

Infrastrutture e trasporti.
Porti.
Il porto di Stazzo, localmente denominato ""u scalu"" (""lo scalo""), avente sede nella spiaggetta lavica antistante la chiesa, protetto in parte da scogliere naturali (il cosiddetto ""Lanzaturi"") in parte dal prolungamento artificiale innestato su queste scogliere, costruito sulla fine degli anni 1980, che ha esteso il braccio del porto nella direzione sud, ampliando il precedente bacino portuale naturale. Sul porto è collocata una stele alta circa 20 metri, dedicata alla Madonna del Buon Riposo, che ospita anche una lapide per i caduti delle due guerre nativi del borgo. Un altro porticciolo, maggiormente utilizzato dai pescatori, prende il nome di ""Unna"", a motivo della sua forma di naturale bacino, favorevolmente protetto dal mare. Entrambi i porti, a motivo della loro conformazione, offrono una discreta protezione contro i venti ed i marosi provenienti dal nord o terranei, cui contrasta una scarsa adeguatezza come riparo contro i venti di est, sud-est e sud.
"
"Gelisol

L'ordine dei Gelisol, indicato con il suffisso el, è uno dei dodici ordini della Soil Taxonomy.

Caratteristiche.
La caratteristica che contraddistingue i suoli compresi in questo ordine è la presenza del permafrost e di alcune strutture che tradiscono la presenza di cicli di gelo/disgelo, come orizzonti ""spezzati"" e incorporazione di sostanza organica nelle parti basse del profilo, specialmente immediatamente al di sopra della zona permanentemente gelata (che di solito si trova a non più di 1 metro al di sotto della superficie topografica).

Altre peculiarità dei Gelisol sono le strutture granulari e vescicolari, rinvenibili ad esempio nei cosiddetti suoli poligonali e la presenza di piccole vene o lenti di ghiaccio all'interno del profilo.

In questo tipo di suoli, ovviamente, date le condizioni climatiche fredde dominano i processi fisici di alterazione dei materiali di base; l'alterazione chimica e biologica restano complessivamente trascurabili. Uno dei fattori fisici di maggior peso nella pedogenesi dei Gelisol è la variazione di volume che si ha quando l'acqua cambia stato diventando ghiaccio e viceversa.

Per quanto riguarda la presenza di orizzonti diagnostici, nei Gelisol si può osservare un epipedon ""ochrico"", ""mollico"", ""umbrico"", ""histico"" e orizzonti diagnostici di tipo ""argillico"", ""salico"", ""gypsico"" e ""calcico"".

Secondo una stima del Dipartimento dell'Agricoltura degli Stati Uniti, i Gelisol coprono ben il 13% della superficie terrestre, confinati però ovviamente alle alte latitudini o quote.

Sottordini.
L'ordine dei Gelisol si suddivide in tre ""sottordini"":

Histel.
Il sottordine degli Histel include i suoli dell'ordine dei Gelisol dove si osservano arricchimenti di carbonio organico in condizioni anaerobiche; i resti vegetali, fonte degli arricchimenti, possono presentarsi a diversi livelli di decomposizione.

Questo sottordine si suddivide in cinque ""grandi gruppi"":

Turbel.
Include i Gelisol dove si osservano crioturbazioni; sono il sottordine dominante dell'ordine e, di conseguenza, costituiscono uno dei sottordini più estesi al mondo (i suoli dell'ordine dei Gelisol si estendono per diversi milioni di chilometri quadrati alle alte latitudini o altitudini).

Comprendono suoli di ambienti estremi, quali quelli in cui si rileva il cosiddetto ""permafrost secco"", caratterizzati da ""condizioni anidre"" (Antartide, zone non glacializzate della Groenlandia)

Questo sottordine si suddivide in sette ""grandi gruppi"":

Orthel.
Include i Gelisol che non manifestano crioturbazioni; sono i rappresentanti più ""tipici"" dell'ordine e, anche se non sono il sottordine dominante nell'ordine, sono comunque uno dei maggiori al mondo per superficie (l'ordine dei Gelisol è quello più esteso nel mondo).

Questo sottordine si suddivide in otto ""grandi gruppi"":



"
"Scillichenti

Scillichenti (""Sciddichenti"" in siciliano) è una frazione del comune di Acireale, nella Città metropolitana di Catania, da cui dista circa 6 chilometri. Posta a nord del capoluogo comunale sulla strada che conduce a Riposto, è un centro residenziale in espansione immerso tra gli agrumeti.

Storia.
Secondo la tradizione il nome della località deriverebbe dalla voce verbale siciliana ""sciddicari"" (""scivolare""), con riferimento alle rocce laviche che provocavano frequenti cadute agli asini e ai muli che venivano utilizzati per il trasporto dei prodotti agricoli.

Il centro venne colpito dal Terremoto di Santa Venerina del 2002 e riportò diversi danni. 

Monumenti e luoghi d'interesse.
Architetture religiose.
La chiesa attuale, dedicata alla Maria Santissima del Rosario di Pompei, risale al 1912; fu elevata a parrocchia nel 1932.

Economia.
L'economia si basa sul commercio e l'agrumicoltura. Di importanza locale la produzione di pane condito presso i forni del borgo.

"
"Tennesso

Il tennesso o tennessio (detto anche ""eka-astato"", precedentemente noto col nome sistematico temporaneo ""ununseptio"", e talvolta indicato con l'anglicismo ""tennessinio"") è l'elemento chimico di numero 117. È un elemento chimico sintetico della tavola periodica. Il nome ufficiale Tennessine (in inglese) e il simbolo Ts sono stati proposti dagli scopritori. Il tennesso è stato ottenuto bombardando con calcio-48 del berkelio-249. È un probabile semimetallo.
A seguito della sintesi dell'elemento effettuata dal Gesellschaft für Schwerionenforschung di Darmstadt, il riscontro di due isotopi superpesanti con emivite particolarmente lunghe (circa 1 ora e 11 ore) sembra confermare la presenza dell'isola di stabilità.

L'elemento è stato introdotto nella tavola periodica ufficiale dell'IUPAC il 30 dicembre 2015, insieme agli elementi con numero atomico 113, 115 e 118, andando così a completare il settimo periodo della tavola.

Storia.
Il tennesso è stato scoperto nel 2010 da un team di ricercatori, guidato da Jurij Oganesian dell'Istituto unito per la ricerca nucleare di Dubna, Russia. 

La scoperta è stata confermata il 1º maggio 2014 da un gruppo di ricerca della GSI (""Società per la ricerca sugli ioni pesanti"") di Darmstadt, Germania, che ha sintetizzato l'elemento utilizzando un team differente e apparecchiature differenti in un luogo differente da quello del primo esperimento (elementi importanti da specificare ai fini della conferma della scoperta da parte della IUPAC).

Sintesi.
L'elemento è stato sintetizzato bombardando berkelio-97 con proiettili di calcio-48:

Per realizzare la sintesi il GSI ha atteso che l'Oak Ridge National Laboratory producesse una quantità significativa di berkelio. Dopo due anni l'esperimento ha potuto essere condotto con di berkelio bombardato con proiettili di calcio accelerati ad una velocità pari ad un decimo di quella della luce. L'identificazione delle particelle prodotte è stata effettuata tramite il TASCA (TransActinide Separator and Chemistry Apparatus).

Decadimento.
L'esperimento la GSI ha rilevato due serie di decadimenti formata ciascuna da sette decadimenti α e una fissione spontanea. Tra i prodotti del decadimento si è formato dubnio-270 e laurenzio-266. Questo secondo isotopo, ottenuto per decadimento α del dubnio-270, non era mai stato osservato prima d'ora. I due isotopi formati hanno delle emivite che sono le più lunghe che si conoscano tra gli isotopi superpesanti. Il laurenzio-266 ha un'emivita di 1,0 ore, mentre il dubnio-270 ha un'emivita di circa 11 ore.

"
"Guglielmo Giuliano

Capo storico di Forcella, un quartiere di Napoli, fu uno tra i primi a collaborare con la magistratura.

Biografia.
Il pentimento.
Con le sue dichiarazioni, ha consentito agli inquirenti di ricostruire vent'anni di attività illecite del quartiere Forcella: dal clan unito, alla famiglia divisa, a ""quelli di sopra"" e a ""quelli di sotto"", agli eredi di Loigino, a Ciro e Giuseppe, e agli “""scissionisti""”, Raffaele, Guglielmo e Carmine. Una faida intestina, dove venne coinvolto anche il patriarca Giuseppe, ucciso nella propria abitazione, nel cuore del quartiere Forcella.

Guglielmo Giuliano rivelò, in uno dei suoi interrogatori resi ai magistrati della Direzione Distrettuale Antimafia, che i Giuliano erano tutti capi, ognuno poteva decidere, gli ordini erano impartiti indifferentemente da cinque padrini : Luigi, Ciro, Raffaele, Salvatore e Guglielmo. Sotto di loro, nella gerarchia criminale, i gregari avevano un ruolo ben preciso, occupandosi prevalentemente di estorsioni. Guglielmo Giuliano, detto """"'o Stuorto"""", era un capo storico che comandava un ‘esercito' di fedelissimi, tutti impiegati nel racket.
"
"Kitty Foyle, ragazza innamorata

Kitty Foyle, ragazza innamorata (""Kitty Foyle"") è un film commedia statunitense del 1940, diretto da Sam Wood e interpretato Ginger Rogers e Dennis Morgan.

La pellicola fu un adattamento cinematografico di Dalton Trumbo e Donald Ogden Stewart da un romanzo di Christopher Morley.

La pellicola fu candidata al Premio Oscar per il miglior film e per la migliore sceneggiatura non originale, nel 1941 mentre Ginger Rogers vinse l'Oscar come migliore attrice, dopo essere stata scritturata per la parte al posto di Katharine Hepburn che rifiutò il ruolo e venne nominata nello stesso anno per la pellicola ""Scandalo a Filadelfia"".

Trama.
Kitty Foyle, una ragazza di origini modeste, con il sogno di sposare un ricco pretendente, viene corteggiata da un giovane rampollo dell'alta società di Philadelphia, Wyn Strafford che le prospetta una proposta di matrimonio. 
Kitty si accorge che il giovane è troppo rammollito per i suoi gusti e lo abbandona, innamorandosi perdutamente di Mark, un giovane e squattrinato medico. Dopo aver ripensato alla proposta di Wyn, Kitty entra immediatamente in conflitto con la sua famiglia, estremamente snob che la osteggia in tutti i modi. 
Costretta ad abbandonare i suoi propositi di matrimonio Kitty scoprirà di aspettare un figlio...

Produzione.
Il film fu prodotto dalla RKO Radio Pictures.

Distribuzione.
Distribuito dalla RKO come ""An RKO Radio Picture"", il film venne presentato negli Stati Uniti il 27 dicembre 1940 con una proiezione a New York che si tenne poi l'8 gennaio 1941.

Dopo l'uscita del film, uscì negli Stati Uniti una vera e propria moda nell'abbigliamento femminile denominato ""stile Kitty Foyle"" in onore dell'abbigliamento del personaggio interpretato dalla Rogers. Esso consisteva nel contrasto tra un abito nero e gli accessori, spesso sciarpe e cappellini, solitamente bianchi.

Quando la Rogers, legata ai suoi ruoli brillanti con Fred Astaire rivelò le sue qualità drammatiche in questa pellicola, fu una vera sorpresa per la critica cinematografica e per il suo pubblico, e dopo la vittoria del Premio Oscar ricevette un telegramma dal suo partner cinematografico di sempre, Fred Astaire con una sola parola: ""Ouch!"".



"
"Enrico Cucchi

Carriera.
Enrico Cucchi esordì nel calcio nel 1981 con la maglia del Savona, allora allenato dal padre Piero. Nel 1982 venne acquistato dall' nella quale esordì in Serie A tre anni dopo, il 13 gennaio 1985 nella partita -Inter (1-1). Nella stagione successiva entrò stabilmente in prima squadra, disputando 22 partite in campionato e segnando una rete contro il Lecce. Dopo due stagioni in prestito nell'Empoli e nella , nella stagione 1989-1990 tornò all', dove segnò una rete nella partita di Supercoppa italiana contro la , che l'Inter vincerà per 2-0.

L'anno successivo venne ceduto al prima di chiudere la carriera col nel 1993-94. Morì prematuramente il 4 marzo 1996, all'età di 30 anni, a causa di un melanoma.
"
"Santa Maria delle Grazie (Acireale)

Santa Maria delle Grazie (""Madonna a Razia"" in siciliano) è una frazione del comune di Acireale, nella Città metropolitana di Catania. Si trova nell'immediata periferia a sud della città, sulla strada per Catania.

Storia.
Originariamente detta ""Gazzena"", dal latino medievale ""Gaium"" o ""Gazum"" (selva), è ancora oggi conosciuta anche con questo nome. L'etimologia denuncia come l'odierno borgo sia sorto in una zona un tempo occupata da foreste. L'origine dell'insediamento umano nell'area risale alla fondazione di Aquilia (poi detta Vetere) dopo il terremoto del 1169 che distrusse l'insediamento della presunta Xiphonia nei pressi di Capo Mulini.

Monumenti e luoghi d'interesse.
Architetture religiose.
La chiesa parrocchiale risale alla fine degli anni venti del XX secolo ma nel territorio insistono due edifici religiosi notevolmente più antichi: la vecchia è dedicata Chiesa di Santa Maria delle Grazie, sita sulla strada per la borgata di Santa Caterina, è risalente al 1636 e ampliata nel 1843, e la più tarda chiesa dedicata a Nostra Signora dell'Aiuto del 1773. Quest'ultimo edificio sorge approssimativamente sul luogo della chiesa di Sant'Antonio di Padova di Aquilia Vetere, menzionata nel 1571 e conserva opere del pittore Alessandro Vasta.

Aree naturali.
Di interesse naturalistico è il sentiero Acquegrandi che si diparte dalla frazione raggiungendo il mare attraverso il costone lavico della Timpa.

Infrastrutture e trasporti.
Dal 1915 al 1934 la località era servita dalla tranvia Catania-Acireale.
"
"Mangano (Acireale)

Mangano è una frazione del comune di Acireale, nella Città metropolitana di Catania. Si trova sul confine settentrionale del territorio comunale, lungo la Strada Statale 114, tra Guardia e San Leonardello.

Storia.
Prende il nome da un antico fondaco mantenuto nel XVI secolo da tale Pietro Mangano. Fin dalla fondazione del villaggio esisteva un luogo di culto dedicato alla Madonna di Porto Salvo, poi demolito nel 1778 per edificare la nuova chiesa, poi elevata a coadiutrice del Duomo di Acireale nel 1825 e a chiesa parrocchiale nel 1922.

"
"Robert Harley, I conte di Oxford e conte di Mortimer

Biografia.
Harley, primo conte di Oxford e conte Mortimer, era il primogenito di sir Edward Harley (1624-1700), un latifondista di Herefordshire e nipote di Robert Harley (1579-1656) e della sua terza moglie, la scrittrice Brilliana Harley (circa 1600-1643). 
Studiò a Shilton, vicino a Burford, nell'Oxfordshire, in una piccola scuola dove studiarono anche Simon Harcourt e Thomas Trevor.

Nel mese di maggio 1685, si sposò con Edith, figlia di Thomas Foley, di Witley Court, nel Worcestershire. Ma ella morì nel mese di novembre del 1691. La sua seconda moglie fu Sarah, figlia di Simon Middleton, di Edmonton, Londra.

Vita politica.
Fin da giovane, Harley, ha prestato particolare attenzione alla politica; studiò, quindi, i regolamenti e le procedure delle cerimonie della Camera dei Comuni.

Nella rivoluzione del 1688 nota come ""Gloriosa rivoluzione"", Robert Harley, al seguito di suo padre sir Edward, appoggiò la causa di Guglielmo III e con un reparto di cavalleria riuscì a occupare Worcester. In conseguenza di ciò Robert Harley fu eletto, nell'aprile del 1689, come rappresentante parlamentare di Tregony, una città sotto il controllo di Guglielmo III. Ne rimase il rappresentante in Parlamento, fino a quando fu scelto dal collegio elettorale di New Radnor, che continuò a rappresentare fino al 1711.

Dopo l'elezione generale del febbraio 1701 e fino allo scioglimento del Parlamento nel 1705, tenne l'ufficio di Speaker. Dal 18 maggio 1704 unì questo ufficio con quello di segretario di stato del dipartimento del nord, al posto del conte di Nottingham.

Harley era un professionista nella gestione dell'informazione come strumento politico, ad esempio seppe condizionare l'opera di Daniel Defoe che pur dichiarandosi indipendente scrisse in mondo accondiscendente verso Harley. Ciò funzionò e successivamente riuscì anche con Delarivier Manley e Jonathan Swift attuando una politica di denigrazione degli avversari politici Durante questo periodo non ebbe per questa ragione, dei significativi oppositori interni.

L'11 febbraio 1708 Harley rassegnò le proprie dimissioni da segretario di stato, a causa di uno scandalo dovuto alla diffusione di documenti segreti provenienti dal suo ufficio.
Altri eventi ancora fecero vacillare negli anni successivi la sua popolarità.

Tra l'11 agosto 1710 e il 4 giugno 1711 fu Cancelliere dello Scacchiere.

In seguito vi fu un evento delittuoso, che fu una inattesa ""fortuna"" per Harley. Il marchese di Guiscard, un francese rifugiato, lo pugnalò al petto con un temperino (8 marzo 1711): per un uomo in buona salute le ferite non sarebbero state serie, ma il ministro era stato malato e la sua situazione pareva critica. La gioia della nazione al suo recupero non conobbe limiti.

Entrambe le Camere si pronunciarono con una allocuzione, con la quale chiesero un segno al sovrano e la risposta adatta arrivò dalla regina e sulla guarigione del Harley lo Speaker fece un discorso che venne diffuso in tutto il paese. Il 23 maggio 1711 fu nominato barone di Wigmore, nella contea di Hereford, e conte di Oxford e di Mortimer; il 29 maggio fu nominato Lord tesoriere.

Nel 1714 re Giorgio I accettò le sue dimissioni e da ""pensionato"" si ritirò nell'Herefordshire; solo alcuni mesi più tardi, fu accusato di alto tradimento e rapidamente imprigionato nella Torre di Londra il 16 luglio 1715.
Dopo un imprigionamento di quasi due anni, fu assolto formalmente da tutte le accuse che gli erano state mosse e fu reintegrato a pieno titolo nella nobiltà inglese, ma dopo di ciò uscì di fatto dalla vita pubblica del paese e morì quasi inosservato a Londra il 21 maggio 1724.

Harley fu anche un grande collezionista di manoscritti del periodo dal Medioevo al Rinascimento. La sua collezione forma oggi la Harleeian Library, una delle più importanti sezioni della British Library. Allo studio dei manoscritti harleiani è dedicata la Harleian Society, società editrice inglse fondata nel 1869.
"
"Myllykosken Pallo -47

Il Myllykosken Pallo -47, abbreviato in MyPa, è una società calcistica finlandese con sede nella città di Anjalankoski, dal 2009 accorpata alla città di Kouvola. Fondato nel 1947, ha giocato la Veikkausliiga, massima serie del campionato finlandese di calcio, ininterrottamente dal 1992 al 2014, vincendo il campionato nel 2005 e vincendo la Suomen Cup tre volte. La squadra ha preso parte ad alcune edizioni della UEFA Champions League, della Coppa delle Coppe e della Coppa UEFA, venendo spesso eliminata nei turni preliminari. Nel 2015 ha fatto richiesta di fallimento, continuando le attività solamente a livello giovanile. Nel 2018 partecipa al campionato Kakkonen (terza serie finlandese) nel gruppo A.

Storia.
Il Myllykosken Pallo -47 fu fondato nel dicembre del 1947 nella città di Anjalankoski. Prima di allora nella cittadina il calcio era già seguito, dunque la formazione della squadra fu un passaggio naturale. La spinta finale venne dalla locale industria cartiera Myllykoski, che costruì un campo da calcio con posti per gli spettatori. Dopo aver disputato per anni i campionati delle serie inferiori, nel 1970 il MyPa disputò la seconda serie nazionale per la prima volta e nel 1975 fece il suo esordio in Mestaruussarja, ma finì la stagione retrocedendo. Negli anni successivi si alternò tra la seconda e la terza serie nazionale e nel 1991 vinse il campionato di seconda serie e venne promosso in Veikkausliiga.

Rimase costantemente in Veikkausliiga per 23 stagioni consecutive dal 1992 al 2014. La prima stagione in massima serie si concluse con un quarto posto e con la conquista della prima Coppa di Finlandia, trofeo che riconquistò poi nel 1995. Grazie alla vittoria della coppa nazionale, partecipò alla Coppa delle Coppe 1993-1994, facendo il suo esordio in una competizione europea, venendo però eliminato nel turno preliminare dal Valur. Tra il 1993 e il 1996, sotto la guida di Harri Kampan, si piazzò al secondo posto per quattro volte di fila. Nel biennio successivo il MyPa non riuscì a replicare i successi degli anni precedenti, concludendo prima al quinto e poi al settimo posto in classifica. In questi anni partecipò per tre volte alla Coppa UEFA e un'altra volta alla Coppa delle Coppe, riuscendo anche a raggiungere il primo turno e affrontando PSV e Liverpool. Nel 1999 ci fu un consistente ricambio di calciatori e il MyPa, guidato da Juha Malinen, concluse il campionato al terzo posto, dopo che aver raggiunto il quinto posto al termine della stagione regolare. Negli anni successivi il MyPa mi mantenne nelle posizioni di vertice, piazzandosi al terzo posto nel biennio 2000-2001 e al secondo posto nel 2002. Dopo la stagione 2003, terminata al quarto posto, Malinen venne sostituito da Ilkka Mäkelä.

Nel 2004 il MyPa vinse la sua terza Coppa di Finlandia, battendo in finale l'Hämeenlinna, e nella stagione successiva conquistò il suo primo titolo nazionale. Il MyPa iniziò la Veikkausliiga 2005 da favorito e nei mesi estivi raggiunse la vetta della classifica, mantenendola fino al termine della stagione e difendendola dagli assalti dell'HJK e del Tampere United. La certezza del primo posto arrivò alla terz'ultima giornata, quando il MyPa batté il Tampere United in un Saviniemi colmo di spettatori. La vittoria del campionato consentì al Mypa di partecipare alla UEFA Champions League nell'edizione 2006-2007: dopo aver eliminato i gallesi del The New Saints nel primo turno preliminare, venne sconfitto dai danesi del Copenaghen nel secondo turno. Nonostante le speranze di replicare la vittoria del campionato anche nella stagione 2006, il MyPa deluse le attese e concluse il campionato al sesto posto. Nel 2007 il MyPa iniziò bene il campionato, raggiungendo il secondo posto, ma una serie di cinque sconfitte consecutive portò l'allenatore Ilkka Mäkelä a dimettersi, venendo sostituito da Janne Hyppönen, con la squadra che alla fine terminò al quinto posto. Negli anni successivi il MyPa non riuscì più a ripetere le ottime prestazioni delle annate precedenti, chiudendo il campionato nelle posizioni di medio-bassa classifica. Partecipò sia alla UEFA Europa League 2010-2011 sia alla UEFA Europa League 2013-2014 come miglior squadra finlandese nella classifica del fair-play, poiché in entrambi i casi la federazione finlandese era risultata nelle prime tre posizioni del UEFA Fair Play ranking. In particolare nell'edizione 2010-2011, dopo aver eliminato prima il Trans Narva e poi l'UE Sant Julià, il MyPa raggiunse il terzo turno di qualificazione, venendo eliminato dai rumeni del Politehnica Timișoara.

Nel 2014 le difficoltà finanziarie della società si fecero importanti e su queste aveva influito molto il fallimento nel 2011 dell'azienda cartiera Myllykoski, che era sempre stato il principale sponsor della società. Il MyPa concluse la Veikkausliiga 2014 all'ottavo posto, ma nel mese di dicembre 2014 non ottenne la licenza di partecipazione alla Veikkausliiga. Constatato ulteriormente che la situazione finanziaria del MyPa era tale da non consentire l'iscrizione della squadra alla Veikkausliiga, la Commissione Licenze diede all'Ilves la licenza di partecipazione alla massima serie. Nel mese di febbraio 2015 arrivò la richiesta di fallimento del MyPa. L'attività è stata continuata solamente a livello giovanile. Riprende nel 2018 e viene iscritta nella terza serie finlandese (Kakkonen).
"
"XVI secolo a.C.

"
"XVII secolo a.C.









"
"Transizione (meccanica quantistica)

Una transizione, in meccanica quantistica, è un cambiamento di stato
di un sistema quantomeccanico. Una transizione fra stati quantomeccanici a diverso livello energetico
può avvenire solo grazie ad assorbimento o cessione da parte del sistema della giusta energia, pari alla differenza energetica fra i due stati implicati, solitamente sotto forma di radiazione elettromagnetica.

A seconda dei diversi tipi di stati quantomeccanici implicati, si riscontrano in corrispondenza diversi tipi di transizioni:


"
"Fra Diamante

Biografia.
Di lui non sappiamo molto. Fu un pittore molto apprezzato ed attivo, tra il quinto ed il settimo decennio del XV secolo, in area fiorentina e pratese ed era il più stretto collaboratore di Filippo Lippi.

Collaborò per la prima volta nella stesura delle ""Storie di santo Stefano e san Giovanni Battista"", nella Cappella Maggiore del Duomo di Prato, uno dei massimi capolavori dell'arte rinascimentale. Troviamo poi la sua mano nelle ""Esequie di San Girolamo"" di Lippi, realizzato per la stessa chiesa. Fu anche il primo maestro di Filippino, il figlio che Filippo ebbe dalla vicenda amorosa con la monaca Lucrezia Buti.

Testimone di ciò è la predella, realizzata per Santa Margherita in Prato e conservata nel Museo civico della stessa città, mentre la splendida tavola soprastante, raffigurante la ""Natività"", è attualmente conservata al Louvre. Lavorò anche nella Cappella Sistina in Vaticano, dove è forse opera sua il ""Faraone sommerso nel Mar Rosso"", tradizionalmente attribuito a Cosimo Rosselli.

La sua pittura è caratterizzata da tagli di luce netti, insoliti per lo stile fiorentino dell'epoca e molto ricchi di particolari, caratteristiche abitualmente rintracciabili nell'arte veneta.

Il suo autoritratto lo ritroviamo assieme a quello del Lippi nella cattedrale pratese.

Disegni.
Agli Uffizi si conservano quattro fogli con suoi disegni: una ""Testa di Madonna di profilo"" a carboncino, con ritocchi di biacca e con sul ""retro"" un ""Nudo virile"" a carboncino e penna (inventario 152 E); una ""Madonna seduta, a mani giunte, con un Angelo che sostiene il Bambino"", a punta d'argento con lumi di biacca, che ha sul ""retro"" un ""San Girolamo genuflesso con accanto un leone e decorazione floreale"", stessa tecnica (inventario 184 E); una ""Visitazione"" a punta d'argento con lumi di biacca (già attribuita a Filippino Lippi), con sul ""verso"" un ""Uomo drappeggiato con bacchetta nella mano sinistra"", stessa tecnica ma ripreso a sanguigna (inventario 673 E); un ""Santo di profilo in lettura davanti ad una scrivania"" a punta d'argento con lumi di biacca, che ha sul ""retro"" un ""San Girolamo penitente"" a punta d'argento (inventario 674 E). A Londra, al British Museum, si conserva il disegno di ""Figura virile drappeggiata"", a punta d'argento con lumi di biacca, (inventario 1895-9-15-442).

"
"Locomotiva FS 600

Le locomotive del gruppo poi FS 600 sono state delle locomotive a vapore progettate e costruite dapprima dalla Rete Adriatica che le immatricolò nel proprio gruppo 380 e, dopo la statalizzazione, dalle Ferrovie dello Stato, e destinate al traino dei treni viaggiatori su linee pianeggianti o con modeste pendenze.

Vengono considerate le prime locomotive a vapore italiane di concezione moderna. 

Storia.
Il progetto della ""380"" venne sviluppato dalla Rete Adriatica qualche anno prima della nazionalizzazione delle ferrovie del 1905 e fu il capostipite di una lunga serie di locomotive, costruite successivamente che ne ripresero l'impostazione tecnica generale come il gruppo 625. La macchina venne ideata coma tuttofare e segnò una svolta nella tradizione progettuale italiana in quanto fu la prima locomotiva ad adottare il cosiddetto ""carrello italiano"" a la doppia espansione a cilindri interni. 
Vennero costruite in 248 esemplari tra il 1904 ed il 1910. A partire dal 1929 la maggior parte delle locomotive venne trasformata e assunse il nuovo numero di gruppo 625 mantenendo la propria numerazione ma con il numero 3 al posto della prima cifra. 
Dall'inizio del 1936 venne iniziata la demolizione delle locomotive 600 che erano rimaste senza la trasformazione.

Caratteristiche.
La caratteristica principale del nuovo gruppo era quella dell'introduzione del carrello italiano che Giuseppe Zara, dell'Ufficio Studi del Materiale della Rete Adriatica, aveva ideato modificando il progetto del carrello Krauss Helmholtz, e sperimentato sulle locomotive elettriche trifase E.360, in conseguenza di ciò la prima sala accoppiata aveva uno spostamento trasversale di 40 mm.

La locomotiva era a vapore saturo, a doppia espansione e con il motore monoblocco a 2 cilindri interni, con quello di sinistra funzionante ad alta pressione e quello di destra a bassa pressione. Il diametro del cilindro ad alta pressione era di 430 mm e di 610 mm quello del cilindro a bassa pressione. Le bielle motrici erano all'interno; la configurazione scelta assicurava un buon bilanciamento delle masse alternative con un minore effetto di serpeggiamento rispetto alle macchine simili ma con motore esterno. La pressione del vapore in caldaia raggiungeva i 14 bar. La distribuzione era di tipo Walschaerts con distributori a stantuffo. Le prime 50 locomotive avevano il sistema di lubrificazione Nathan, mentre le successive adottarono la più efficiente pompa di lubrificazione Friedmann. 
Le locomotive nacquero dotate di freno automatico ad aria compressa Westinghouse e presa di vapore per il riscaldamento delle vetture viaggiatori. Per le unità della prima serie, provenienti dalle reti Adriatica, il tender adottato era quello a tre assi comune alla locomotiva 290; per le locomotive successive quello unificato da 12 metri cubi comune ai gruppi 625, 730 e 740. Le locomotive del gruppo 600 avevano un rodiggio 1-3-0 e raggiungevano la velocità di 80 km/h.

Serie speciali e modifiche.
A partire dal 1929 un grosso lotto di 153 unità venne trasformato radicalmente con l'applicazione del surriscaldatore e mediante il montaggio della nuova distribuzione a valvole sistema Caprotti e divenne il sottogruppo 625.3xx che svolse servizio fino alla fine degli anni sessanta. La locomotiva sperimentale era stata la 600.168 che aveva ricevuta la caldaia a vapore surriscaldato del gruppo 625 ed era stata rinumerata 601.168.

Depositi Locomotive di assegnazione: 


Provenienza e assegnazioni.
600.148 > 625.308





"
"Cippatrice

La cippatrice è una macchina usata per ridurre in piccole scaglie il legno.
Il materiale prodotto si chiama cippato, ha una pezzatura che va da 10 a circa 70 millimetri. Può essere adoperato in processi industriali per produrre carta o pannelli, oppure essere utilizzato come combustibile.

Le più comuni cippatrici sono di due tipi: ""cippatrice a disco"" e ""cippatrice a tamburo"".

Le cippatrici, a seconda delle dimensioni e della potenza, sono in grado di lavorare ramaglie di pochi millimetri di diametro nei modelli hobbistici, fino a piante intere con tronco e chioma per modelli industriali con potenze di centinaia di kW.
"
"Cristo morto
"
"Māori

I Māori sono un popolo polinesiano, diffuso principalmente in Nuova Zelanda. 

La loro lingua originale è detta Māori. Il māori viene insegnato, unitamente all'inglese, in tutte le scuole dell'obbligo. ""Māori"" è una parola che significa ""normale"", in contrapposizione agli ""invasori"" inglesi, definiti dagli autoctoni ""pakeha"".

Sono generalmente alti, con la pelle di color bruno chiaro, naso grande e con occhi tendenti alla mandorla. Si ritiene che la popolazione dei Māori si aggiri intorno alle unità.

Cultura.
La cultura dei Māori si divide in tre gruppi: Isole del Nord, Isole del Sud, Isole Chatham. Il perno della vita sociale e artistica è la ""Casa della Riunione"", impreziosita di grandi sculture che illustrano un variegato ""pantheon di figli del Cielo e della Terra"".

L'arte dei Māori assomiglia a quella della Papuasia, cioè della Papua Nuova Guinea. Gli stili artistici prevalenti sono tre: ""kaitaia"", ""taranaki"", ""hauraki"". I motivi comuni sono il ""dio marino"", ""il dio della guerra"" e ""il padre degli uomini e degli dei"".

Le loro abitazioni, in legno, sono spesso decorate con complessi intagli policromi. La pratica artistica del tatuaggio del volto e del corpo rappresenta una delle tradizioni più significative e note di questo popolo. Tipica è anche la danza della Haka.

Tradizionalmente la religione era gestita da ufficiali del culto e quindi si effettuavano celebrazioni di miti che utilizzavano marionette. La scultura si riferisce prevalentemente alla guerra e presenta alcune analogie con il bushidō giapponese. Un eloquente esempio è il temibile ""taihu"", una testa dall'aspetto feroce che veniva fissata sulla prua delle imbarcazioni per intimidire i nemici.

La società māori è tradizionalmente suddivisa in caste.
I tatuaggi.
il moko è il tradizionale tatuaggio con cui i māori dipingono i loro volti. I guerrieri utilizzano il moko per raccontare la propria storia: ogni segno indica un diverso avvenimento della propria storia personale. Le donne riportano il tradizionale segno sul mento ad indicare che sono legate ad un guerriero Māori.

Tra i tatuaggi, il kirituhi è la rappresentazione più decorativa (anche se comunque intrisa di significati legati alla felce ""koru"" come simbolo di nascita, rinascita spirituale e rigenerazione); a differenza del tatuaggio moko, tutti possono usare questa tipologia di disegni, senza offendere la cultura. Avevano, inoltre, la funzione di incutere paura.

Storia.
La teoria più accreditata sull'arrivo dei māori in Nuova Zelanda lo fa risalire alla fine del periodo caldo medievale, verso il 1280. La tradizione orale māori parla di una leggendaria terra d'origine, Hawaiki, identificata con la Polinesia tropicale, anche se i racconti sulla migrazione variano nelle varie tribù (""iwi""). Anche se l'origine polinesiana è universalmente accettata, studi linguistici e sul DNA mitocondriale suggeriscono un'origine taiwanese delle popolazioni del Pacifico, risalente a circa 5200 anni fa. Questi antenati si spostarono attraverso il sud-est asiatico e l'Indonesia.

Periodo arcaico.
Il periodo della colonizzazione māori è noto come ""Arcaico"" o dei ""Cacciatori di Moa"" (""Moahunter""). I polinesiani antenati degli attuali māori arrivarono in terre coperte da foreste, con un'abbondante fauna che includeva specie di moa che pesavano dai 20 ai . Altre specie estinte oggi erano tipi di oca, cigni ed la gigantesca aquila di Haast. Mammiferi marini popolavano le coste, ed in particolare le foche. I primi abitanti si nutrirono di moa, sterminandone la popolazione in un breve periodo di tempo. Almeno 32 altre specie di uccelli sono estinte nell'epoca dei cacciatori di Moa, sia perché cacciate dagli umani, che dai ""kiore"" (ratti) o dai ""kurī"" (cani) introdotti dai coloni oppure dalla sistematica bruciatura delle distese erbose, che cambiò l'habitat dei luoghi, oppure dal cambiamento climatico, che iniziò a raffreddarsi verso l'inizio del XV secolo. 

La regione di Otago era il centro della cultura māori durante l'epoca arcaica; la maggioranza degli abitati arcaici si trovavano entro dalla costa ed includevano dai 40 ai 300–400 abitanti. Il sito arcaico più famoso e studiato è a Wairau Bar, nell'Isola del Sud, occupato fra il 1288 ed il 1300. La speranza di vita era però molto bassa: lo scheletro più vecchio aveva 39 anni e molti morivano ventenni a causa di problemi legati all'alimentazione o ad infezioni, come l'anemia o l'artrite. Gli adulti māori erano però più alti delle altre popolazioni del sud Pacifico, con un'altezza media di 175 cm per gli uomini e di 161 cm per le donne.

Il periodo arcaico è particolare per l'assenza di armi o di fortificazioni, tipiche della cultura Māori più tarda, e per le ""collane a cavo"".

Colonizzazione europea.
I Māori furono storicamente in forte opposizione rispetto ai coloni inglesi, che non riuscendo a sottometterli stipularono con loro un trattato (il trattato di Waitangi). Anche dopo la nascita della colonia, e poi dello Stato indipendente della Nuova Zelanda, i Māori non hanno mai cercato l'integrazione con le altre etnie del Paese, pur essendo da tempo convertiti al Cristianesimo. Il governo neozelandese ha negli ultimi anni dato inizio a un programma di integrazione razziale per facilitare la convivenza dei Māori nella società, al tempo stesso proteggendone il bagaglio culturale. 

I rapporti fra la comunità Māori e i neozelandesi di origine europea sono comunque molto meno conflittuali di quanto siano in Australia fra aborigeni ed inglesi. Durante la battaglia di Verdun, ad Arras, i britannici reclutarono i māori (abili scavatori) per realizzare migliaia di tunnel a ridosso delle linee tedesche, al fine di sorprendere e attaccare di sorpresa il nemico.

Nel 1858 i Māori costituirono il ""Kingitanga"", nella regione di Waikato (North Island), ed elessero un re nell'ambito della tribù ""Wherowhero"" e nella persona di Pōtatau, onde restare uniti nel sistema coloniale inglese. Il sovrano (elettivo, ma quello in carica può indicare il successore) gode tuttora di molta autorevolezza e prestigio pur non avendo un ruolo formale e costituzionale. Nel 1997 l'esecutivo della Nuova Zelanda si mostrò rammaricato circa i danni morali e materiali subiti dall'etnia durante la colonizzazione: la regina Elisabetta II, capo dello Stato, si scusò formalmente incontrando la sovrana Māori Tea Ata (1931-2006), autentica rappresentante e ambasciatrice della cultura e delle vicende del popolo. La famiglia reale risiede nel palazzo di Turongo (Waitangi) e il luogo di sepoltura si trova sul monte Taupiri.

Nello sport.
I Māori si sono fatti conoscere nel mondo sportivo soprattutto grazie alla loro massiccia presenza nella famosissima squadra nazionale neozelandese di rugby degli All Blacks i quali, all'inizio della partita, sono soliti eseguire l'haka, un antico canto mimato che, originariamente nato come un'invocazione al dio sole, si è evoluto nel tempo in un rituale più complesso per manifestazioni di gioia, o di dolore, o di quell'aggressività intimidatoria che, espressa a inizio partita dagli All Blacks, l'ha fatta spesso considerare esclusivamente una danza di guerra. 

L'haka, quale ci è stata fatta conoscere sui campi di rugby, ha più versioni: la Ka Mate (la più comunemente usata, attribuita a Te Rauparaha, guerriero della tribù Ngati Toa dell'Isola del Nord), la Peruperu, e la Kapa o Pango, creata a tavolino senza vera tradizione popolare per essere utilizzata in situazioni speciali ed eseguita la prima volta nel 2005 guidata da Tana Umaga, allora capitano degli All Blacks (pur essendo di origini samoane), che ne diede una indimenticabile interpretazione. Quest'ultima è quella più esplicitamente riferita, nel testo, alla squadra di rugby neozelandese.

Ulteriori versioni sono eseguite dai cosiddetti Baby Blacks, ossia dalla squadra nazionale under 20 neozelandese di rugby, dai New Zealand Maori, selezione formata esclusivamente da giocatori di discendenza Maori, senza quindi giocatori ""bianchi"" o provenienti da altre zone della Polinesia, e dalla nazionale femminile.

Riferimenti nella cultura di massa.
I Māori, e la loro cultura, sono stati spesso ispirazione per opere cinematografiche. Si possono segnalare tra gli altri:



"
"Difesa siciliana, variante Dragone

Nella difesa siciliana, la variante del dragone è caratterizzata dal fianchetto dell'alfiere di re sulla diagonale h8-a1. Prende il nome dalla disposizione dei pedoni neri sull'ala di re che ricordano la costellazione del Drago.


Questa variante porta spesso a partite violente, caratterizzate da arrocchi eterogenei, dove un unico tempo può segnare la sorte del giocatore.

Esaminando la disposizione dei pedoni si può vedere come sia difficile per il nero arroccare sul lato di donna a causa delle colonne ""c"" e ""d"" semiaperte e del centro mobile. Una volta che il nero abbia arroccato sul lato di re il pedone g6 diviene immediatamente un punto di rottura a seguito delle spinte h2-h4-h5 del bianco. 
Il bianco può scegliere tra molti piani di gioco diversi. Tra le continuazioni le più usate sono:


Attacco jugoslavo.
Nell'Attacco jugoslavo il piano del bianco prevede un ferreo controllo del centro per meglio supportare un violento attacco sull'ala di re, minimizzando nel contempo il rischio di controgioco nel settore centrale (il metodo più efficace per rispondere a un attacco sull'ala quando il centro non è bloccato è solitamente proprio quello di cercare controgioco al centro).
Nella pratica moderna, migliorando la tecnica di difesa, l'attacco all'arma bianca contro il re nero è stato integrato da un gioco più posizionale basato sul controllo del centro e sull'occupazione della casa d5 con un cavallo. Esaminando la posizione dei pedoni e dei pezzi del nero si può vedere come questi non sia praticamente mai in grado di spingere il pedone e, spinta che indebolirebbe enormemente le case f6 e d6. Questa circostanza può essere sfruttata dal bianco per cercare di installare un cavallo in d5. L'eventuale cambio di questo cavallo creerebbe una struttura pedonale favorevole al bianco, in quanto dopo la cattura exd5 il pedone e7 del nero diventerebbe arretrato su una colonna semiaperta, e quindi potenzialmente sottoposto a grande pressione. Oltretutto il cavallo in f6 è anche il pezzo che protegge la casa debole h7. L'eventuale apertura della colonna h dopo h2-h4-h5 e la scomparsa del difensore in f6 porterebbero rapidamente a una posizione critica per il nero.

A seguito dell'arrocco del bianco sull'ala di donna il nero ha a disposizione un forte controgioco basato sul possesso della colonna c combinato con l'azione dell'alfiere camposcuro che punta direttamente contro l'arrocco bianco. Frequente è il caso in cui il nero per alimentare l'attacco arrivi a sacrificare la qualità contro il cavallo in c3 per indebolire seriamente la configurazione dei pedoni dell'arrocco avversario e per dare più forza all'alfiere camposcuro.
Particolare rilievo assume in questo caso il controllo della casa d5, unico punto di rottura del nero al centro.

Il gioco continua abitualmente con:

Non è possibile 6. ...Cg4 per 7. Ab5+ e guadagna un pezzo;

consolida il punto e4 ed evita 7. ... Cg4, ora possibile perché il re nero ha una casa di fuga in f8. Dopo

l'alfiere Bianco viene così sviluppato in una casa dove può attaccare il punto f7 controllando al contempo la casa d5. Notare che il controllo della casa f7 fa sì che ad una eventuale cattura hxg6 del bianco il nero sarebbe costretto a rispondere con hxg6 e il pedone inchiodato in f7 lascerebbe la casa g6 molto debole.

Come si vede il bianco ha continuato metodicamente a consolidare il suo centro cercando di stabilire un controllo ferreo della casa d5.
Il gioco può continuare con:

e il bianco lancia l'attacco contro il re nero. Benché la teoria non sia giunta a una risposta definitiva sulla valutazione delle posizioni che risultano dall'apertura della colonna h, la pratica ha dimostrato che l'attacco del bianco arriva spesso prima di quello del nero. Nel corso degli anni il nero ha adottato una diversa strategia basata sul blocco della colonna h, anche a costo di indebolire il proprio arrocco, cosa che rallenta l'esecuzione del piano del bianco. In questo senso assume una logica la mossa oggi più giocata in questa posizione:

A questo punto il bianco ha a disposizione due seguiti principali: può cercare di sfianchettare immediatamente con 13. Ah6 o giocare il seguito più posizionale 13. Ag5 che in congiunzione con un successivo salto di cavallo in d5 mette sotto pressione il centro avversario e in particolare la casa e7.
"
"Direttore sportivo

Il direttore sportivo (DS) - detto anche team manager - è la figura professionale che dirige una compagine sportiva, decidendone gli assetti, le strategie e gli obiettivi. Generalmente, negli sport individuali, il direttore sportivo è anche incaricato di decidere l'impiego degli atleti e la tattica di gara mentre, negli sport di squadra, tali incarichi specifici vengono svolti da un allenatore.

Calcio.
Secondo la Federazione Italiana Giuoco Calcio, un direttore sportivo è «la persona fisica, che, anche in conformità con il Manuale UEFA per l'ottenimento delle licenze, svolge per conto delle Società Sportive professionistiche, attività concernenti l'assetto organizzativo e/o amministrativo della Società, ivi compresa espressamente la gestione dei rapporti anche contrattuali fra società e calciatori o tecnici e la conduzione di trattative con altre Società Sportive, aventi ad oggetto il trasferimento di calciatori, la stipulazione delle cessioni dei contratti e il tesseramento dei tecnici, secondo le norme dettate dall'ordinamento della F.I.G.C.».

Dave Bassett, direttore sportivo inglese, l'ha così definito:
Ciclismo.
Nel contesto del ciclismo, il termine ""direttore sportivo"" (di diretta derivazione dal francese ""directeur sportif"") viene ad assumere un significato assai diverso da quello comunemente adoperato nella maggior parte degli sport di squadra, indicando la tipica figura preposta alla direzione e all'assistenza di una squadra durante una corsa. In particolar modo nel ciclismo su strada professionistico, egli segue la squadra da un'auto (detta ""ammiraglia"") e comunica con i suoi corridori nel corso della gara, principalmente impartendo loro indicazioni strategiche o fornendo assistenza (tecnica o sanitaria di primo soccorso) nei casi di necessità: a tal fine, è spesso coadiuvato da un meccanico, il quale ultimo si occupa della concreta riparazione o sostituzione delle bici, delle ruote o di altri componenti di queste.
"
"Foresta di Białowieża

La foresta di Białowieża (in bielorusso Белаве́жская пушча, ""Belavežskaja pušča"" e in polacco Puszcza Białowieska) è un'antica foresta vergine situata lungo il confine tra la Bielorussia e la Polonia, 70 chilometri a nord di Brėst. Essa rappresenta tutto ciò che resta dell'immensa foresta che migliaia di anni fa si estendeva su tutta l'Europa. Questo sito appartenente ai Patrimoni dell'umanità dell'UNESCO e Riserva della biosfera si trova nella Bielorussia sud-occidentale, nel Voblast di Brest e nel Voblast di Hrodna per quanto riguarda la parte bielorussa; nel voivodato della Podlachia (190 chilometri a nord di Varsavia) per quanto riguarda la parte polacca. Sul territorio polacco essa è protetta anche come parco nazionale e si estende su circa 100 chilometri quadrati. Sul territorio bielorusso invece la riserva della biosfera copre circa 1.771 chilometri quadrati. La parte centrale della foresta si estende per 157 km², l'area ""cuscinetto"" per 714 km² e la zona di transizione per altri 900 km². Il parco nazionale e il Patrimonio dell'umanità vero e proprio si estendono per 876 km². Il confine che divide i due stati corre attraverso la foresta e, ad oggi, è chiuso sia per i grandi animali che per i turisti.

La parte bielorussa.
Il quartier generale della Belavežskaja pušča, a Kamieniuki, comprende laboratori, uno zoo dove si possono ammirare nel loro habitat naturale bisonti europei (reintrodotti nel 1929), konik (cavalli allo stato semi-selvaggio), cinghiali, alci ed altri animali indigeni, un museo, alberghi e ristoranti costruiti durante l'era sovietica e oggi in gran parte in cattivo stato di conservazione.

Una nuova attrazione della parte bielorussa è costituita dal museo del Capodanno e dalla residenza di Dzied Maróz, letteralmente ""Nonno Gelo"", la versione slava di Babbo Natale, visitata da migliaia di turisti.

I turisti stranieri che visitano la zona bielorussa della foresta sono pochi, a causa della carenza di infrastrutture.

La parte polacca.
Sul lato polacco si può trovare la Radura di Białowieża, costruita originariamente per gli zar di Russia, che furono gli ultimi proprietari privati della foresta (dal 1888 al 1917) quando essa si trovava interamente all'interno del territorio dell'Impero russo. Nella radura vi sono alberghi, ristoranti e parcheggi. Da qui possono essere intraprese visite, anche a cavallo, sotto stretta sorveglianza da parte delle autorità; circa 100.000 turisti l'anno visitano la parte polacca della foresta. Dal 1921 circa 100 km di foresta sono tutelati da uno dei più antichi parchi nazionali d'Europa, il Parco Nazionale di Białowieza.

Storia.
Tutta l'area dell'Europa orientale un tempo era ricoperta di foreste come quella di Białowieza; per gli spostamenti, fino al XIV secolo si viaggiava lungo sentieri che costeggiavano i fiumi, mentre le strade e i ponti apparvero molto tempo dopo. Nel XIV secolo la foresta era una riserva di caccia, mentre nel XV secolo essa divenne proprietà del re Ladislao II di Polonia, che usò la foresta come riserva di cibo per il suo esercito in marcia verso la battaglia di Grunwald. Un castello ligneo costruito nella foresta divenne il suo rifugio durante la peste nera. Il primo atto legislativo a protezione della foresta di cui si abbia notizia risale al 1538, quando un editto del re Sigismondo il Vecchio istituì la pena di morte per i bracconieri di bisonti. Egli costruì anche un nuovo casino di caccia in legno nella città di Białowieza, che diede in seguito il nome a tutta la foresta.

La foresta fu dichiarata riserva di caccia nel 1541 per proteggere la popolazione di bisonti. Nel 1557 venne istituito uno speciale statuto per la foresta, al fine di porne lo sfruttamento sotto il giudizio di uno speciale comitato. Nel 1639 il re Ladislao IV Vasa emanò un editto per liberare tutti i contadini che vivevano nella regione della foresta in cambio del loro servizio come ""osocznicy"", cioè cacciatori del re. Essi vennero anche liberati dall'obbligo di pagare le tasse, in cambio della promessa di curarsi della foresta. Quest'ultima venne divisa in 12 aree triangolari (""straże"") aventi il centro a Białowieza.

Fino al regno di Giovanni Casimiro Vasa la foresta restò prevalentemente disabitata. Nel XVII secolo invece vi troviamo alcuni piccoli villaggi, fondati per sviluppare l'industria dell'estrazione dei minerali ferrosi e la produzione di pece. I villaggi furono popolati da persone provenienti dalla Masovia e dalla Podlachia e i loro discendenti vivono ancora qui.

Dopo le Spartizioni della Polonia lo zar Paolo I trasformò tutti gli abitanti della foresta in servi della gleba e li consegnò con le zone della foresta in cui essi vivevano a vari generali e aristocratici russi. In quest'epoca un gran numero di cacciatori entrò nella foresta, dal momento che ogni tipo di protezione era stata abolita. Il numero di bisonti crollò da circa 500 a circa 200 in meno di 15 anni. Nel 1801 lo zar Alessandro I reintrodusse la legislazione che istituiva una riserva per la foresta; assunse inoltre un piccolo numero di contadini per prendersi cura degli animali. Nel 1830 il numero di bisonti era cresciuto nuovamente fino a 700. Nel 1830-1831 la stragrande maggioranza dei forestali (500 su 502) partecipò alla rivolta di novembre e questo fatto causò l'immediata abolizione dei loro privilegi, il che portò ad una sospensione della protezione della foresta.

Alessandro II visitò la foresta nel 1860 e decise di reintrodurre la protezione per i bisonti. In base ai suoi ordini, gli abitanti del posto uccisero indiscriminatamente tutti i predatori: lupi, orsi e linci. Nel 1888 gli zar russi divennero i proprietari di tutta la foresta: una volta ancora essa divenne riserva di caccia. Gli zar cominciarono a spedire in dono i bisonti a varie capitali europee, e allo stesso tempo popolarono la foresta con cervi, alci e altri animali importati da ogni angolo dell'Impero. L'ultima grande caccia zarista avvenne nel 1912.

Durante la prima guerra mondiale la foresta subì gravissimi danni. L'Esercito imperiale tedesco occupò l'area nell'agosto del 1915 e cominciò a cacciare intensamente gli animali. Durante poco più di 3 anni di occupazione, più di 200 chilometri di ferrovia vennero costruiti per facilitare lo sviluppo industriale della regione. Vennero costruite tre grandi segherie a Hajnówka, Białowieża e Gródek. Fino al 25 settembre, quando venne impartito l'ordine di non cacciare entro il perimetro della foresta, vennero uccisi almeno 200 bisonti. Ciò nonostante i soldati tedeschi, i bracconieri e i predoni sovietici continuarono il massacro fino a febbraio 1919, quando la regione venne conquistata dall'esercito polacco. L'ultimo bisonte era stato ucciso appena un mese prima.

Nel 1921, terminata la guerra sovietico-polacca, il cuore della foresta di Białowieza venne dichiarato Parco Nazionale. Nel 1923 si scoprì che solo 54 bisonti erano sopravvissuti alla prima guerra mondiale, tutti sparsi in vari zoo nel mondo (nessuno di essi si trovava in Polonia). Nel 1929 lo stato polacco acquistò 4 bisonti da vari giardini zoologici e dal Caucaso occidentale (dove i bisonti si sarebbero estinti pochi anni dopo). Per la loro protezione, gran parte della foresta di Białowieza venne inclusa all'interno dei confini del Parco Nazionale (1932). La reintroduzione venne coronata dal successo e nel 1939 nella foresta di Białowieza i bisonti erano diventati 16.

Nel 1939 la popolazione locale di etnia polacca venne deportata in zone remote dell'Unione Sovietica, per essere rimpiazzata da lavoratori sovietici; nel 1941, comunque, la regione venne occupata dall'esercito nazista e gli abitanti sovietici vennero a loro volta deportati. A partire da quell'anno la foresta divenne il rifugio di parecchi partigiani polacchi e sovietici, e infatti le autorità tedesche organizzarono esecuzioni di massa ai danni delle popolazioni sospettate di aiutare la resistenza. Hermann Göring progettava di costruire qui la più grande riserva di caccia del mondo, ma nel luglio del 1944 la foresta venne liberata dall'avanzata dell'Armata Rossa. Ritirandosi, la Wehrmacht distrusse lo storico casino di caccia di Białowieza.

Dopo la guerra la foresta venne divisa fra la Polonia e la Bielorussia, che all'epoca faceva parte dell'Unione Sovietica. Nella parte polacca nel 1947 venne riaperto il Parco Nazionale, mentre nella parte sovietica la foresta divenne parte dell'amministrazione pubblica.

Belovezhskaya Pushcha venne protetta sotto: decisione No. 657 del Consiglio dei Commissari del Popolo dell'Unione Sovietica, 9 ottobre 1944; ordine No. 2252-P del Consiglio dei ministri dell'Unione Sovietica, 9 agosto 1957; decreto No.352 del Consiglio dei ministri della Bielorussia, 16 settembre, 1991.

Nel 1992 la Riserva venne iscritta nell'elenco dei Patrimoni dell'umanità dell'UNESCO, nonché riconosciuta come Riserva della biosfera l'anno successivo.

Le querce della foresta.
La Grande Mamamuszi è la più grande quercia della foresta. Nel 2005 la circonferenza del suo tronco a 130 centimetri da terra era di quasi 7 metri (690 centimetri, 10 in più rispetto al 1989). Il nome dell'albero deriva dall'opera di Molière ""Il borghese gentiluomo"" in cui il protagonista, il signor Jourdin, venne chiamato Mamamouchi dall'ambasciatore turco. L'albero ha uno splendido tronco a colonna ed è alto 34 metri. Tra tutte le querce della foresta di Białowieza con circonferenza oltre i 6 metri, questa è quella nelle migliori condizioni.

Il Re di Nieznanowo, una quercia con circonferenza del tronco a 130 centimetri dal suolo di 620 centimetri, alta 38 metri. Essa ha un tronco nettamente a forma di guglia, il più pronunciato fra tutte le querce di Białowieza. I primi rami si trovano a 18 metri di altezza. A partire dal 1998 essa sta lentamente morendo, infatti nel 2005 solo 2 rami erano ricoperti di foglie. Dagli anni sessanta la circonferenza del suo tronco è cresciuta di 45 centimetri.

L'Imperatore del Sud (circonferenza del tronco a 130 centimetri dal suolo di 610 centimetri, alta 40 metri), al contrario della precedente gode di ottima salute.

L'Imperatore del Nord, caratterizzata da un tronco estremamente regolare (circonferenza del tronco a 130 centimetri dal suolo di 605 centimetri, alta 37 metri)

La Croce del Sud, circonferenza del tronco a 130 centimetri dal suolo di 630 centimetri, alta 36 metri. Alla base del tronco presenta una notevole lesione nella corteccia sul lato est. Negli ultimi 40 anni la circonferenza del tronco è cresciuta di circa 65 centimetri. Il nome le è stato dato a causa della forma della chioma, i cui rami principali ricordano una croce.

Il Guardiano di Zwierzyniec è una delle più grosse querce della foresta (circonferenza del tronco a 130 centimetri dal suolo di 658 centimetri, alta 37 metri). L'albero è in gran parte piegato verso ovest, cosa che probabilmente ha contribuito ad ampliare la circonferenza del tronco alla base. Tutti i rami sono verdi, cosa che significa che le condizioni della quercia sono ottime.

La Quercia Barile, così chiamata per la forma del suo tronco, è quella con la circonferenza maggiore fra quelle di Białowieza (740 centimetri); è alta 30 metri. L'albero è morto, in gran parte privo di corteccia, e si pensa che abbia almeno 450 anni.

La Corteccia Zar (circonferenza del tronco a 130 centimetri dal suolo di 640 centimetri, alta 41 metri) occupa un volume stimato in 75 metri cubi. L'albero si è seccato nel 1984 e per oltre 20 anni è rimasto, morto, sul margine della valle del fiume Leśna Prawa. Oggi il tronco è totalmente privo di corteccia e molti rami si sono spezzati e giacciono alla base del tronco.

La Quercia Dominatrice è una delle più grandi, con una circonferenza del tronco a 130 centimetri dal suolo di 680 centimetri e un'altezza di oltre 36 metri. L'albero è morto nel 1992 e il tronco ha in gran parte perso la corteccia. Con un'età stimata di 450 anni, per parecchi anni ha dominato la foresta di Białowieza per quanto riguarda le dimensioni.

La Quercia di Jagiello, probabilmente la quercia più famosa della foresta di Białowieza. Pare che fosse la quercia al di sotto della quale il re Ladislao II di Polonia sostò prima della Battaglia di Grunwald.

Nella cultura di massa.
La foresta è il soggetto principale di una ballata famosa in Russia, la ""Belovezhskaya Pushcha"", composta nel 1975 da Aleksandra Pakhmutova con testi di Nikolai Dobronravov.


"
"Edipo (Seneca)

L<nowiki>'</nowiki>Edipo (""Oedipus"") è una tragedia di Lucio Anneo Seneca, ispirata all<nowiki>'</nowiki>""Edipo re"" di Sofocle.

Trama.
Atto I.
Edipo e Giocasta.

La peste imperversa nella città di Tebe. Al sorgere del giorno luttuoso, Edipo grida come sia ingannevole il bene del potere regale. Egli si sente perseguitato dal terribile oracolo di Febo: ucciderai tuo padre e sposerai tua madre. Il Re vede gli orrori della pestilenza e della carestia sulla città di Cadmo: l'inclemenza della stagione, la canicola diurna e i vapori malefici della notte, le spighe secche e vuote, i funerali dei cittadini e i roghi continui, in cui si collocano i cari parenti accanto a sconosciuti, deposti poi tutti senza pietà in fosse comuni; e già manca la legna per i roghi e la terra per i tumuli. Edipo lamenta di non essere anche lui colpito dalla peste e invita se stesso, ospite infausto a Tebe, ad allontanarsi dalla città. A Giocasta, che afferma come non sia un comportamento da vero Re né da uomini «scappare di fronte alla sorte», Edipo contrappone il proprio coraggio, dimostrato di fronte alla Sfinge sanguinaria, quando ha risolto l'enigma del crudele mostro alato, le cui ceneri ora mandano la città in rovina. Forse l'unica salvezza è interpellare ancora una volta Febo.

Il coro assiste all'agonia della gloriosa Tebe, le cui sette porte non sono abbastanza grandi per la fitta folla che cerca una tomba fuori dalle mura. Gli animali, già colpiti per primi dal contagio, soccombono, siano domestici o selvatici, o mutano stranamente le proprie abitudini; orribili presagi annuncia il sacrificio del toro, dal cui collo reciso esce non sangue, ma marciume nero e repellente che contamina il luogo e gli oggetti sacri. Sono scomparse le selve e prosciugati i corsi d'acqua della regione. L'inferno si è aperto e ha vomitato i suoi mostri su Tebe. La morte di peste è terribile e ancor più le sofferenze indicibili degli appestati: ormai solo la morte chiedono nei templi i sopravvissuti. Ecco si vede giungere Creonte, di ritorno dall'oracolo di Delfi.

Atto II.
Edipo e Creonte, poi anche Tiresia e Manto.

Interpellato da un Edipo atterrito, Creonte, suo cognato, riferisce titubante gli ordini di Febo: occorre punire l'uccisore di Laio, perché a Tebe ritorni la salute. Edipo chiede chi sia stato indicato come assassino e Creonte precisa che, dopo uno spaventoso terremoto, la profetessa ha urlato con voce sovrumana: «Tu, ospite fuggiasco ... tu che sei colpevole della morte del re ... combatterai contro te stesso ... empio che ancora sei entrato incestuosamente nel grembo di tua madre.» Edipo è pronto a fare giustizia, in ritardo in quanto il crimine avvenne sotto l'incubo della Sfinge: ora, però, non ci sarà posto per il perdono, ma il bando e l'esilio. Alla domanda di Edipo dove sia stato commesso il delitto, Creonte risponde che Laio è stato aggredito a tradimento nella valle dell'Olmio, in aperta campagna. Si avvicina lentamente Tiresia, guidato dalla figlia Manto: Edipo gli intima di indicare il nome del colpevole interrogando Apollo. Nel rito sacrificale seguente, Manto riferisce al padre cieco che cosa avviene del fuoco sacro, delle offerte, dei due candidi giovenchi immolati e come siano le loro viscere: orrori mai visti e terrificanti inducono Tiresia al chiaro responso: bisogna evocare dall'Erebo l'ombra di Laio che svelerà il colpevole. Sarà Creonte, per scelta di Edipo, a incontrarne il fantasma.

Il coro innalza l'inno in onore di Bacco, protettore di Tebe, narrandone le intricate imprese divine, il corteo con Sileno e le Menadi, e infine le nozze.

Atto III.
Edipo e Creonte.

Creonte vorrebbe tacere ciò che ha visto del mondo di Ecate e ciò che ha saputo dall'orrida ombra di Laio, ma Edipo lo costringe a parlare, promettendogli che non sarà punito per ciò che dirà. Creonte presenta il luogo tenebroso scelto per il rito, la fossa riempita del sangue di capretti e buoi neri, riferisce i gesti e le formule di Tiresia che spalancano alla fine la terra e aprono la strada ai tremendi esseri infernali, alla schiera pallida del fiero Dite, finché anche Laio mostra il suo volto insanguinato. L'ombra del re rivela che non è l'Austro malefico o la siccità a distruggere Tebe, ma un re assassino, dallo scettro insanguinato, e incestuoso, «che ha generato a sé dei fratelli», la cui sventura è più mostruosa della stessa Sfinge: il Re di Tebe deve essere cacciato. Edipo si conforta al pensiero che a Corinto vivano in pace la madre Merope e il padre Polibo, ma si meraviglia di essere invitato a lasciare il potere e la città: teme un tradimento da parte di Creonte e, credendo che questi lo voglia sostituire al potere, lo fa imprigionare.

Il coro canta le disavventure precedenti, degli eroi di Tebe, «antiche ire di dei ti perseguitano»: dalla fuga di Cadmo e di Europa, sua sorella, alle lotte civili, alla vicenda di Atteone (nipote di Cadmo) sbranato dai suoi stessi cani, dopo essere stato trasformato in cervo da Diana.

Atto IV.
Edipo, Giocasta, Vecchio di Corinto e poi Forbante (anziano servo di Laio).

Edipo è tormentato dalle rivelazioni degli dei, ultima quella degli inferi, oltre che dal ricordo di aver ucciso, quando era giovane, un vecchio viandante insolente sulla via della Focide. Perciò egli chiede a Giocasta i particolari dell'uccisione di Laio, quanti anni avesse, se fosse solo e quanto tempo prima fosse avvenuto l'omicidio. Arriva un Vecchio di Corinto che porta la notizia della morte serena di Polibo e chiede ad Edipo se ora tornerà a Corinto. Alla perplessità di Edipo, che teme, secondo la profezia di Delfi, le nozze con la madre, il Vecchio rivela che Merope non è sua madre: lo aveva adottato dopo che lo stesso Vecchio lo aveva avuto, neonato, da un pastore ai piedi del Citerone. Per togliere ogni dubbio sull'identità del piccolo, gli precisa che aveva i piedi legati e gonfi (= etimologia del nome Edipo). Edipo vuole ritrovare quel pastore, vuol sapere tutta la verità e, anche se Giocasta cerca di fermarlo, chiama Forbante, il capo delle mandrie di Laio. Forbante viene costretto con minacce a parlare: il piccolo dai piedi gonfi e feriti era proprio il figlio di Giocasta e Laio. Avuta la certezza della propria origine, Edipo vorrebbe morire: maledice se stesso come vergogna del mondo e rovina delle sacre leggi, poi si avvia dentro la reggia.

Il coro esprime, a contrasto, il sano desiderio di una vita mediocre e sicura, senza l'ambizione folle di chi, come Icaro, vuole volare troppo in alto. Si aprono le porte della reggia e compare un servo del re, il Nunzio, in atteggiamento inorridito.

Atto V.
Il Nunzio e il Coro, poi Edipo e Giocasta.

Il Nunzio riferisce la smania di Edipo, infuriato come un leone libico, dentro la reggia; riporta le sue grida contro se stesso, la sua volontà di punirsi, non dandosi semplicemente la morte, lui parricida e incestuoso, bensì in un modo che moltiplichi le sue morti e prolunghi le sue sofferenze d'espiazione. Il Nunzio prosegue: con atto feroce, Edipo ha conficcato le sue mani nelle orbite lacrimanti e ha estirpato i propri bulbi oculari fino in fondo alle cavità; ha trovato finalmente una tenebra degna delle sue nozze.

Il Coro depreca il destino degli uomini e la crudeltà del Fato, dalle cui catene non è possibile ai mortali, né agli dei, uscire. Edipo esce dalla reggia e avanza brancolando: afferma che ora il suo volto insanguinato è proprio quello che gli si addice. Il Coro indica l'arrivo di Giocasta, che è fuori di sé e quasi nell'impossibilità di esprimersi. La donna chiama «figlio» il Re e, di fronte alla sua volontà di nascondersi in una terra lontana, gli grida che la colpa è del Fato, che nessuno può essere colpevole del proprio destino. Giocasta strappa la spada ad Edipo e si trafigge il ventre, il «grembo fecondo che accolse lo sposo e il figlio!». Essa muore in un lago di sangue. Edipo si ritiene colpevole anche di questa ulteriore sventura e, allontanandosi impacciato da quel cadavere, chiama con sé nell'esilio la peste nera e tutti i mostri di Tebe.


"
"Cariani
"
"Domenico Cataldo

Biografia.
Originario di Siderno, in provincia di Reggio Calabria, da giovane ha iniziato la sua avventura professionale come giornalista sportivo per ""La Gazzetta dello Sport"" e il ""Corriere dello Sport"".

Si è dedicato quindi all'attività arbitrale, arrivando a condurre anche quattro gare in Serie A.

Negli anni sessanta ha assunto la guida tecnica del Siderno Calcio, portando la squadra della sua città nella quarta serie nazionale e conquistando il titolo nazionale juniores.

In seguito ha lavorato per la nel ruolo di direttore sportivo.

Nel 1976 si è trasferito a Lecce, dove ha collaborato con il presidente Franco Jurlano. Come direttore generale che ha contribuito a portare per la prima volta l'Unione Sportiva Lecce in Serie A, nel 1985. Ha lavorato per il Lecce dal 1976 al 1998.

Nel corso della sua esperienza con il club giallorosso sono emerse le sue abilità di talent-scout: il vivaio del Lecce ha prodotto, infatti, validi elementi nativi del luogo come Antonio Conte, Sergio Brio, Salvatore Nobile, Alberto Di Chiara, Francesco Moriero, Pasquale Bruno e Luigi Garzya, oltre a Giampiero Maini e numerose altre pedine che hanno avuto un brillante percorso calcistico. Nel 1985 la rivista ""Tuttocalcio"" lo premiò come ""big"" del calcio italiano. Cataldo è riuscito anche a portare nel Salento campioni internazionali come Mazinho, Pedro Pablo Pasculli e Juan Barbas.

Ha lavorato anche con l'Ancona dal 2000-2001 al 2002-2003. Nel 2003 ha curato gli interessi di una cordata tarantina che cercava di acquistare la Rossanese.

È morto nella sua casa leccese il 10 marzo 2010, a pochi giorni dal suo 85º compleanno. Da sempre legato all'ambiente leccese, negli ultimi anni si era stabilito nel capoluogo salentino.
"
"Istituto Leone XIII

L'istituto Leone XIII è un scuola privata paritaria di Milano, fondato dalla Compagnia di Gesù nel 1893 nell'ambito delle celebrazioni della diocesi milanese per 50º di episcopato di papa Leone XIII.
<br>Prima della riforma sulla parità scolastica, la sua scuola elementare era pareggiata (cosiddetta parificata), mentre la scuola media e i due licei erano legalmente riconosciuti.

Storia.
La sua prima sede fu in Corso di Porta Nuova, quindi si spostò a villa Sacro Cuore di Triuggio, riparando poi nel corso della seconda guerra mondiale e nell'immediato dopoguerra, presso l'istituto delle suore orsoline di via Parini, e dal 1950 infine si trova nella sua sede attuale in via Leone XIII, in zona Fiera. Tra i gesuiti, usciti dalle mura del Leone come ex-allievi, che hanno rivestito ruoli importanti nella Compagnia di Gesù e nella Chiesa cattolica ci sono stati Gian Paolo Salvini, futuro direttore de ""La Civiltà Cattolica"" e Paolo Dezza (1901-1999), futuro rettore della Pontificia Università Gregoriana, confessore di Paolo VI e creato cardinale da Giovanni Paolo II nel 1991.

Il cardinale Martini S.I. nel 1994 in occasione della visita per il centenario ha affermato che il Leone è un istituto che porta avanti la missione di ""suscitare persone che sappiano contribuire al rinnovamento culturale, morale e religioso, attraverso una formazione che dia il primato al senso di Dio, al Vangelo, all'intelligenza complessiva dei fatti, alla responsabilità personale e sociale, alla crescita della dimensione contemplativa"".

Nel 2008 l'attore ed ex alunno Luca Barbareschi ha denunciato pubblicamente casi di abusi sessuali nei suoi confronti, avvenuti negli anni '60 presso l'Istituto per opera di un padre gesuita.

Attualmente l'istituto comprende:

Lo stemma.
Lo stemma dell'istituto è formato al centro di un cerchio con il triagramma della Compagnia di Gesù (IHS) e, a scacchiera, la croce di San Giorgio simbolo della città di Milano e il sigillo di papa Leone XIII (a sua volta tratto dalle insegne della nobile famiglia senese dei Pecci).

I rettori.
Tradizionalmente fin dalla fondazione i rettori dell'istituto sono stati padri gesuiti, che hanno guidato l'istituto durante la sua storia.

L'attuale rettore è la professoressa Gabriella Tona, la prima donna e la prima laica a svolgere questo compito in Italia, che prima di assurgere all'importante ruolo della direzione didattica di tutto l'istituto è stata docente di Scienze nei Licei, preside del liceo classico e successivamente di entrambi i licei (classico e scientifico).

Nella sua storia ultracenenaria, l'istituto ha visto 24 rettorati:

Strutture.
L'istituto è dotato di strutture che ne fanno una delle scuole più attrezzate della città.

Lo sport.
Una piscina, 4 palestre (di cui un palazzetto con 200 posti a sedere per la pallavolo ed il basket), 1 campo da calcio a 11 giocatori in erba sintetica,1 campo da Rugby in erba sintetica, un campo da pallacanestro all'aperto, una pista da corsa per i 100 m piani, 2 campi da pallavolo all'aperto.
Quattro associazioni sportive affiliate al CONI che si occupano dell'attività agonistica di nuoto, basket, calcio, pallavolo ed atletica Leggera.
Attività di avviamento e promozione sportiva per il minibasket, il minivolley, la scuola calcio, la ginnastica artistica e la danza.

Biblioteca.
La biblioteca dell'istituto, di cui padre Giulio Besana S.I. è da anni supervisore, conta circa 100.000 volumi, include una raccolta di 11 incunaboli, 500 cinquecentine e alcune migliaia di edizioni sei-settecentesche, oltre che libri moderni e periodici, è iscritta nel Catalogo nazionale delle biblioteche italiane e dal 1997 è parte del progetto Servizio bibliotecario nazionale. È specializzata in materie umanistiche (letteratura italiana, greca e latina, storia, filosofia, arte) e religiose (teologia, liturgia, Compagnia di Gesù). Essa è a disposizione degli studenti.


"
"Bergonzoni
"
"Difesa siciliana, variante Najdorf

La variante Najdorf della difesa siciliana è caratterizzata dalla sequenza di mosse:
ed è identificata dai codici B90 e segg. nella classificazione ECO.
Questa variante della difesa siciliana prende il nome dal Grande Maestro argentino di origine polacca Miguel Najdorf. È una delle più popolari dell'intera teoria delle aperture. Modern Chess Openings la descrive come la Cadillac o la Rolls-Royce delle aperture. Negli anni sessanta e settanta del XX secolo è stata impiegata con successo dal 14º Campione del mondo Bobby Fischer a più riprese. Negli anni novanta è stata l'arma preferita contro 1.e4 del 16º campione del mondo Garri Kasparov.

Analisi.
L'idea strategica della Najdorf è quella di giungere alla spinta in e5 senza temere la risposta Ab5+ del Bianco. A prima vista la spinta in e5 del Nero può sembrare bizzarra: mette il pedone d6 in posizione arretrata su una colonna semiaperta e soprattutto lascia una casa vistosamente debole in d5. La pratica ha dimostrato che il Nero può difendere con successo tale posizione, giungendo anche a sviluppare un pericoloso controgioco qualora il Bianco non trattasse l'apertura con la dovuta energia. In generale se il Nero può spingere con successo in d5 spesso il controgioco che ne deriva si dimostra irresistibile.
La spinta del pedone in a6 è anche propedeutica ad un altro scopo strategico del Nero. Esaminando la struttura pedonale si vede come il Bianco abbia una maggioranza 3 contro 2 sull'ala di donna. Questo fa da richiamo un possibile attacco di minoranza da parte del Nero, attacco di minoranza che solitamente parte proprio con le spinte in a6 e b5. L'ala di donna è il naturale sbocco del gioco del Nero, in quest'ottica qualora il Bianco giocasse passivamente e non riuscisse a reagire efficacemente al centro o sull'ala di re rischierebbe di essere rapidamente travolto.

Continuazioni.
Nel corso degli anni sono state tentate praticamente tutte le mosse disponibili per il Bianco portando la Najdorf ad essere una delle aperture più estesamente teorizzate se non la più teorizzata in assoluto, con sviluppi che arrivano anche ben oltre le 20 mosse.

Ci sono due gruppi di continuazioni più comuni per contrastare la Najdorf, a seconda che il Bianco permetta la spinta in e5 o meno.
Tra le continuazioni che si propongono di impedire la spinta in e5 si hanno:
dove la spinta in e5 va incontro a problemi di tipo tattico.

Tra le continuazioni che permettono la spinta in e5 si hanno:
Qualora il Nero in queste varianti optasse per la spinta e7-e6 rientrerebbe nella variante Scheveningen con svolgimenti strategici diversi (es. mancata debolezza della casa d5, minore controllo del centro e della casa d4 e altro) dalla variante Najdorf.

Nel corso degli anni sono state poi giocate anche varianti minori quali:

Varianti che impediscono e5.
6.Ac4.
Assieme a 6.Ag5 è una delle varianti più teorizzate di tutto l'insieme delle aperture, con sviluppi che arrivano oltre le 20 mosse. Lo scopo strategico di questa variante è quello di impedire le spinte e5 e d5 del Nero, mettendo sotto forte pressione il centro. L'alfiere da c4 esercita una certa pressione sulla diagonale a2-g8 e sul punto f7 in particolare. Il piano del Bianco è quello di riuscire ad aprire la colonna f con le spinte f2-f4-f5 per lanciare un violento attacco sull'ala di re. Se il Nero non reagisce con prontezza al centro e sull'ala di donna può finire rapidamente travolto.

La principale contromossa del Nero è data dal tentativo di chiudere la diagonale immediatamente con:
A questo punto è possibile lo pseudosacrificio 7…Cxe4 8.Cxe4 d5 che semplifica di molto la posizione. Per questa ragione la mossa più giocata dal Bianco in questa posizione è:
in deroga alla regola del ""non muovere due volte lo stesso pezzo in apertura"".
Il Nero a questo punto ha la scelta tra un gran numero di mosse possibili. Tra le più usate:

6.Ag5.
Questa variante porta ad alcune tra le continuazioni più violente dell'intero insieme delle aperture. Per il suo carattere fortemente tattico è stata oggetto di studio per decenni nelle sue innumerevoli sottovarianti. Esistono perfino interi libri che trattano di sottovarianti di 6.Ag5.

La mossa di alfiere contiene una certa dose di veleno:
Per tutte queste ragioni la mossa più naturale in questa posizione per il Nero è:
in questo modo il Nero ristabilisce un controllo sulla casa d5 e apre la possibilità di sviluppare l'alfiere camposcuro in e7 restituendo mobilità al Cf6.

Ora il Bianco ha la possibilità di giocare subito 7.Dd2 e di arroccare lungo. Tuttavia l'approccio più comune in questa posizione è quello sviluppare la donna in una posizione più aggressiva in f3, dove preme sull'ala di re e sulla grande diagonale h1-a8. Nel fare questo il Bianco solitamente premette la mossa:
Il Nero a questo punto ha una vasta gamma di mosse tra cui scegliere:

Varianti che permettono e5.
6.Ae2.
Come segnalato sopra a rigore si parla di variante Najdorf solamente se il Nero risponde 6…e5. Se il Nero rispondesse 6…e6 si rientrerebbe nella variante Scheveningen.

In risposta a 6…e5 il Bianco generalmente gioca 7.Cb3, portando il cavallo sull'ala di donna per attaccare sull'ala di re. Sembra un paradosso ma, se il Bianco ritirasse il cavallo in f3, questi intralcerebbe il naturale sviluppo teso all'attacco sull'ala di re basato sulla spinta f2-f4. Nella variante principale il gioco continua con:
6.Ae2 e5 7.Cb3 Ae7 8.0-0 0-0 con gioco pari.

Il Bianco cercherà di giocare per lo più sull'ala di re con la spinta in f4 che minaccia di aprire la colonna f. Una utile mossa preventiva tesa a contrastare il controgioco del Nero sull'ala di donna è poi anche la spinta a2-a4, che impedendo la spinta in b5 impedisce al Nero di guadagnare spazio sul suo teatro di battaglia.

Il Nero viceversa cercherà di imbastire quanto prima un controgioco sull'ala di donna mediante la spinta in b5 che guadagna spazio e minaccia la spinta in b4 per minare il forte pedone centrale in e4 e contrastare il controllo del Bianco sulla casa d5. Il Nero spesso ricorre all'arma dell'attacco di minoranza per raggiungere il suo scopo. Da non dimenticare che come sempre nella difesa siciliana l'obiettivo del nero è la spinta in d5.

6.Ae3.
Questa variante, a lungo poco giocata, è diventata molto di moda negli ultimi anni. Il piano del Bianco è quello di risolvere la lotta lanciando un violentissimo attacco sull'ala di re con le spinte f3-g4-h4, dopo aver arroccato lungo con Dd2 e O-O-O.

Tale strategia si è dimostrata particolarmente pericolosa e ha portato a uno studio molto approfondito della teoria di questa variante negli ultimi anni. Praticamente qualunque Grande maestro tra i primi 10 del mondo negli ultimi anni si è cimentato in questa variante, con il Bianco e/o il Nero.

Un antidoto alla impostazione di cui sopra è la reazione immediata del nero mediante la mossa 6…Cg4. Attaccando l'importante alfiere camposcuro avversario, il Nero obbliga questi a muovere di nuovo questo pezzo. Il gioco può proseguire con le varianti:
che danno luogo a una partita molto sbilanciata.

6.f4.
Questa variante, seppure meno giocata delle varianti più popolari (6. Ae2, 6. Ag5, 6. Ae3 e 6. Ac4) non è a queste inferiori. È considerata una variante flessibile, mediante la quale il bianco muta subito la configurazione dei pedoni in modo aggressivo ma nello stesso tempo aspetta di vedere cosa fa il nero prima di decidere dove sviluppare i propri pezzi. Se il nero gioca in modo passivo può venire rapidamente travolto, come quasi sempre nella Difesa Siciliana e specialmente nella variante Najdorf.
Le principali risposte a disposizione del nero sono:
con frequenti rientri nell'una o nell'altra sotto-variante proprio in ragione dell'estrema flessibilità della posizione nella quale i pezzi sono praticamente ancora tutti da sviluppare.

6.a4.
È evidentemente diretta contro la spinta in b5 del Nero ed è una mossa che spesso il Bianco finisce comunque per giocare. In questo caso il Bianco non vuole pronunciarsi sulla posizione dei suoi alfieri o del pedone f e aspetta che la situazione al centro si consolidi per decidere quali sono le case migliori per sviluppare i propri pezzi.

6.g3.
In questa variante il Bianco sviluppa il proprio alfiere sulla grande diagonale invece che in e2 o in c4. Questa idea contiene una certa dose di veleno. L'alfiere controlla indirettamente la casa d5 e rafforza il pedone e4, rendendo la spinta di liberazione d6-d5 del Nero più difficile. Per fare questo tuttavia il Bianco impiega due tempi, cosa che dà al Nero tempo per posizionare i propri pezzi. Conduce ad un gioco più manovrato, posizionale.

"
"Istruzione in Italia

L'istruzione in Italia è regolata dal Ministero dell'istruzione, dell'università e della ricerca con modalità diverse a seconda della forma giuridica (scuole pubbliche, scuole paritarie, scuole private). La formazione professionale dipende invece dalle regioni.

L'obbligo scolastico dura 10 anni e riguarda la fascia di età compresa tra 6 e 16 anni.

Struttura degli studi.
L'ordinamento italiano prevede diversi livelli di studio:

Cicli d'istruzione scolastica.
Nell'ordinamento italiano il sistema scolastico si struttura, dopo la scuola dell'infanzia (servizio di istruzione non obbligatorio), in due cicli di istruzione, così come di seguito illustrato:

Educazione d'infanzia.
L'educazione della prima infanzia, considerata istruzione prescolastica in quanto partecipe, per continuità educativa, alla realizzazione degli obiettivi di istruzione nell'infanzia, non è obbligatoria, è rappresentata dai nidi d'infanzia per bambini dai 3 mesi ai 3 anni ed è caratterizzata dalla socializzazione e dal gioco. Per i bambini dai 2 ai 3 anni c'è la possibilità anche di frequentare le sezioni primavera, grado preparatorio alla scuola d'infanzia.

Educazione nella prima infanzia.
L'asilo nido o nido d'infanzia, ""nel quadro di una politica per la famiglia, costituisce un servizio sociale di interesse pubblico"" di assistenza e educazione all'infanzia. In Italia, pur non rientrando nel sistema di istruzione nazionale, si può dire che partecipa agli obiettivi del primo ciclo di istruzione, per l'assolvimento delle funzioni educative-formative, seppure mira prioritariamente a ""garantire, in un completo sistema di sicurezza sociale, lo sviluppo cognitivo, affettivo, personale e sociale del bambino, dandogli, nel contempo, una preventiva assistenza igienico-sanitaria e psico-pedagogica"".

Il personale dirigente e educativo (o di assistenza) che opera in questo servizio per l'infanzia è qualificato, a seguito di una formazione a carattere tecnico-professionale superiore o universitaria, per l'assistenza igienico-sanitaria e psico-pedagogica del bambino.

Le figure professionali che operano in Italia negli asili nido sono individuate dalle Regioni, i titoli professionali maggiormente richiesti sono i diplomi di Stato di dirigente o assistente di comunità infantile, che costituiscono ""titolo di preferenza per l'assegnazione a posti di servizio presso asili nido ed ogni altra istituzione di assistenza alla infanzia"", il diploma di Stato di tecnico dei servizi socio-sanitari e socio-psicopedagogico, la licenza magistrale e di puericultore (fino ad esaurimento) e le lauree afferenti alle scienze e tecniche psicologiche, dell'educazione e della formazione, talvolta anche dei servizi sociali.

Sezioni primavera annesse agli asili nido o alle scuole dell'infanzia.
In Italia, con il concorso dello Stato, della Regione e degli Enti locali, l’offerta educativa degli asili nido e formativa delle scuole dell'infanzia è stata ampliata, in via sperimentale a livello locale, da un servizio socio-educativo per bambini di età compresa tra i 2 e i 3 anni denominato ""sezione primavera"". Tale servizio sperimentale è integrativo delle scuole dell’infanzia pubbliche e paritarie o degli asili nido comunali e privati, concorre a fornire una risposta alla domanda delle famiglie per servizi della prima infanzia, diffondendo una cultura attenta ai bisogni e alle potenzialità dei bambini da zero a sei anni, in coerenza con il principio della continuità educativa. Nelle sezioni primavera operano insegnanti e/o educatori in possesso dei titoli di studio per l’esercizio dell’attività professionale all’interno dei rispettivi servizi di appartenenza: scuola dell’infanzia o asilo nido.

Istruzione scolastica.
Istruzione d'infanzia.
La ""scuola dell'infanzia"" è un'istituzione scolastica a frequentazione non obbligatoria, caratterizzata da gioco, istruzione e convivenza con i compagni. In Italia era precedentemente nota come ""scuola materna"", sino all'introduzione della riforma Moratti nel 2003. Con la riforma Gelmini è possibile iscrivere i bambini di due anni e mezzo, mentre il precedente prerequisito erano i tre anni. La durata media è di tre anni:

Istruzione primaria.
La ""scuola primaria"" è nota con il nome di ""scuola elementare"", che era quello ufficiale prima della riforma Moratti. È un'istituzione obbligatoria che rappresenta l'istruzione primaria in Italia. In precedenza era divisa in due cicli, un biennio e un triennio, con un esame finale in quinta elementare per il completamento e l'accesso alle scuole di secondo grado. Con la riforma Moratti venne divisa in 3 cicli, un anno singolo e due bienni, e l'esame finale venne abolito. Durante la storia della scuola primaria si sono succeduti due moduli didattici: quello del maestro unico e quello del modulo didattico. Il maestro unico era in uso sino al 1990 per essere poi abolito aprendo una parentesi di alcuni anni prima di sperimentazione e quindi rimpiazzato con un gruppo di docenti (3 per due classi o 4 per tre classi), ovvero il modulo didattico. Con la riforma Gelmini la figura del maestro unico viene riapprovata. Con il decreto legislativo n.59 del 2004 applicativo della legge Moratti, nasce una nuova figura: il docente tutor: una figura di orientamento, di consulenza, di tutorato per ciascuno studente, .

Istruzione secondaria.
L'istruzione secondaria in Italia ha una durata di otto anni ed è divisa in due distinti gradi:

Primo grado.
La ""scuola secondaria di primo grado"", anche nota come ""scuola media"", prima della riforma Moratti ""scuola media di primo grado"" o ""scuola media inferiore"", è un'istituzione obbligatoria che rappresenta il primo grado dell'istruzione secondaria in Italia. Vi si accedeva fino al 2003 con la licenza primaria (attualmente abolita). La scuola media inferiore nacque nel 1965 con l'unificazione dei ginnasi (che davano accesso ai licei ed agli istituti tecnici) e delle scuole di avviamento professionale. Da quel momento si è quindi parlato di ""scuola media unificata"". Ha una durata di tre anni, ed è svolta da alunni dagli undici ai tredici anni di età.

Fornisce una educazione più approfondita rispetto ai temi già studiati durante la ""scuola primaria"" (o scuola elementare), con l'aggiunta dell'informatica e di almeno una lingua straniera. Il programma di studi è il medesimo per tutti gli istituti e deciso a livello ministeriale. L'orario settimanale della scuola secondaria di primo grado è costituito da due piani settimanali: uno di 30 ore (tempo normale) e uno di 36 ore (tempo prolungato). Solo per l'inglese è stato stabilito un numero fisso di 99 ore annuali (3 ore alla settimana) e per la tecnologia 66 ore annuali (2 ore alla settimana). Le materie studiate sono (in media): Italiano (6 ore settimanali), Storia e Geografia (con Cittadinanza e Costituzione) (3 ore), approfondimento in discipline letterarie (1 ora), Matematica (4 ore), Scienze (2 ore), Tecnologia (2 ore), Lingua inglese (3 ore), Seconda lingua comunitaria (2 ore, generalmente spagnolo, francese o tedesco), Arte e Immagine (2 ore), Musica (2 ore), Scienze motorie e sportive (2 ore), Religione cattolica o attività alternativa (1 ora). Recentemente si sperimenta un corso musicale nel quale vengono scelti gli alunni a numero chiuso con la facoltà di studiare uno strumento musicale per il quale alla fine del ciclo vi è un esame.

Al termine del terzo anno di studio, gli studenti sono soggetti a una prova di esame che permette il prosieguo degli studi al livello superiore..

Secondo grado.
La ""scuola secondaria di secondo grado"", in precedenza ""scuola media superiore"" o ""scuola superiore"", rappresenta il secondo grado del ciclo di istruzione secondaria. Alla scuola secondaria superiore si accede dopo il conseguimento della ""licenza di scuola media"" al termine della scuola secondaria di primo grado. Prevede una durata di cinque anni (sebbene alcuni ""istituti professionali"" offrano un diploma professionale dopo tre anni). Ogni corso di studi prevede una prova di esame finale, chiamato ""esame di maturità"", necessario per ottenere il diploma e avere accesso all'istruzione universitaria. L'esame si svolge ogni anno tra il mese di giugno e di luglio.

Le scuole secondarie di secondo grado sono suddivise in tre macro gruppi di istituti, a loro volta suddivisi in tipologie e indirizzi:

Tutte le scuole secondarie condividono una formazione di base comune, mentre altri temi sono peculiari degli specifici indirizzi (come per esempio il greco antico nel ""Liceo classico"", l'economia nell""'Istituto tecnico economico"" o la scenografia nel ""Liceo artistico"").

Licei.
Il liceo consiste in una forma di scuola secondaria di secondo grado col fine di fornire allo studente una buona preparazione a forte valenza culturale, con un'ampia formazione prevalentemente teorica nelle discipline umanistiche (letteratura, storia e filosofia), nelle scienze di base (matematica e fisica) e in alcune materie collegate (arte, informatica, scienze naturali, scienze sociali), potendo così prepararlo per un'eventuale iscrizione all'università o nelle istituzioni di terzo grado, e nei concorsi pubblici per i quali è richiesto il titolo. I licei permettono l'accesso a tutti i corsi universitari e all'istruzione terziaria. Ogni liceo prevede una specializzazione dell'offerta formativa nel proprio campo di interesse.

Il nome di ""Liceo"" ricorda il Liceo di Aristotele, fondato nel 336 a.C. dal filosofo greco, il cui nome deriva a sua volta dalla dedica ad Apollo Licio.

Ogni liceo ha una durata di cinque anni, suddivisi in due bienni e nel quinto anno. I sei licei previsti dalla Riforma Gelmini sono i seguenti:

Nel corso della storia alcuni licei sono stati introdotti e unificati e altri soppressi, tranne il liceo classico, dove lo studio della lingua straniera è stato esteso dai primi due anni a tutti e cinque.

Istituti tecnici.
Un ""istituto tecnico"" è un tipo di scuola secondaria di secondo grado di stampo tecnico nell'ordinamento italiano. La tecnica, concepita come l'uso logico e appropriato di strumenti per ottenere un risultato date delle premesse, è la caratteristica comune del percorso formativo di un istituto tecnico. Gli istituti tecnici propongono un'ampia istruzione teorica polivalente, con una orientazione verso uno specifico campo di studi (per esempio: economia, scienze sociali, amministrazione, legge, turismo). Si differenziavano inizialmente dall'istituto professionale sia per la durata legale del corso di studi di cinque anni, sia per la preparazione congiunta tra teoria e pratica che garantisce una base tale da consentire l'iscrizione all'università. Con la riforma Gelmini, verranno creati due macrosettori: quello economico e quello tecnologico. Ogni istituto è della durata quinquennale, con un biennio comune e introduttivo e un triennio in cui si affrontano le materie specialistiche date dall'indirizzo preso. L'istruzione è spesso integrata da un periodo di formazione pratico di tre/sei mesi svolto presso aziende, associazioni o università nel corso del quinto e ultimo anno di studi. L'istituto tecnico permette l'accesso a tutti i corsi universitari e all'istruzione terziaria.

Tra gli istituti tecnici vi sono:

Istituti professionali.
Un ""istituto professionale"" è un tipo di scuola secondaria di secondo grado che differisce dall'istituto tecnico per indirizzi.

Nel 2015-2016 è stato messo obbligo il conseguimento di una qualifica regionale dopo il 3º anno, è quindi diventato obbligatorio svolgere un esame e successivamente, proseguendo gli studi fino al 5º anno, si consegue un diploma di maturità che dà accesso a tutte le università dell'istruzione terziaria.

A differenza dei licei e più degli istituti tecnici, offre una formazione meno generica e più specializzata, grazie soprattutto alle alternanze scuola-lavoro che vengono svolte dal secondo anno fino al quarto (un tempo era facoltativa l'alternanza in quarta). È strutturato specificamente con l'obiettivo di formare gli aspetti pratico operativi dello studente, per facilitarne l'accesso diretto al mercato del lavoro, offrendo una forma di educazione secondaria orientata ai temi pratici e permette allo studente di immettersi nel mercato del lavoro non appena ha completato gli studi (in alcuni casi anche prima, poiché taluni corsi offrono un diploma professionale dopo soli tre anni anziché cinque). I corsi hanno una particolare specificità rispetto al tema di indirizzo, e tra i settori toccati ci sono la meccanica, l'agricoltura, la gastronomia, l'assistenza tecnica, la carpenteria e così via. Con la riforma Gelmini, dall'anno scolastico 2010/2011 sono stati creati due macro-settori: uno per il settore dei servizi e uno per il settore dell'industria e dell'artigianato.

Istruzione superiore.
Alta formazione artistica, musicale e coreutica.
Essa indica la formazione fornita dalle Accademie di belle arti, dall'Accademia Nazionale di Danza, dall'Accademia Nazionale d'Arte Drammatica, dagli Istituti Superiori per le Industrie Artistiche (ISIA), e dai Conservatori di musica e gli istituti musicali pareggiati, mentre sono escluse la Scuola nazionale di cinema - centro sperimentale di cinematografia e l'Accademia nazionale del dramma antico.

La legge 21 dicembre 1999, n. 508 istituisce il settore dell'alta formazione artistica, musicale e coreutica (AFAM), parallelo al settore universitario all'interno del sistema italiano di istruzione superiore come anticipato dalla Costituzione italiana all'articolo 33.

La legge 24 dicembre 2012, n. 228 ha stabilito che i diplomi accademici di I livello ""sono equipollenti ai titoli di laurea rilasciati dalle università appartenenti alla classe L-3 dei corsi di laurea nelle discipline delle arti figurative, della musica, dello spettacolo e della moda di cui al decreto ministeriale 16 marzo 2007, pubblicato sulla Gazzetta Ufficiale n. 153 del 6 luglio 2007"".

La stessa legge ha stabilito che i Diplomi Accademici di II livello cessano di essere sperimentali per diventare ordinamenti e che sono equipollenti alle seguenti classi di Laurea Magistrale:
L'equiparazione alle lauree magistrali (II livello) è stata prevista per i diplomi del previgente ordinamento dalla legge 228/2012, purché congiunti al titolo finale di una scuola secondaria di secondo grado conseguito entro l'anno 2012; se conseguito successivamente hanno valore di laurea (I livello) ai sensi della 22 novembre 2002, n. 268.

Università.
L'Italia è stata uno dei primi Paesi ad aderire al processo di Bologna, nella quasi totalità delle università, già dall'anno accademico 1999/2000. Il ciclo degli studi all'università è articolato su tre livelli:


Inoltre vi è la possibilità di iscriversi a un corso di laurea magistrale ""a ciclo unico"", con la medesima validità delle lauree magistrali e della durata di cinque o sei anni, che vale per i seguenti corsi di studi, per via dei loro aspetti prevalentemente applicativi:

I primi sette corsi a ciclo unico durano cinque anni, gli altri ne durano sei.

I corsi di Medicina, Odontoiatria, Veterinaria e Architettura/Ingegneria edile-architettura sono ad accesso programmato, ovvero hanno un numero di posti disponibili stabilito prima dell'inizio di un nuovo anno accademico dal ministero dell'istruzione, i quali posti vengono assegnati in base ad una graduatoria di punteggio ottenuta dai candidati al test di selezione, che quindi ha, a differenza di altre facoltà, validità vincolante.

Ad eccezione di questi, gli altri corsi di laurea, sia semplice che magistrale, non hanno un numero di posti definito, a meno che la certa università non decida di sbarrare l'accesso con un test d'ingresso il cui punteggio risulti vincolante, con finalità simili a quelle per la facoltà sopra citate.
Inoltre, anche se viene effettuato il test iniziale in una facoltà ad accesso libero, può essere deciso che il risultato ottenuto, se ritenuto non soddisfacente, obblighi lo studente a integrare con degli esami aggiuntivi le eventuali lacune mostrate.
Le scuole di specializzazione, specialmente di area medica, sono ad accesso programmato.

Le università offrono percorsi di alta formazione e professionalizzazione di primo o secondo livello denominati master, che non si configurano come cicli accademici veri e propri pur adottando il medesimo sistema di crediti.
La quasi totalità delle università è di tipo pubblico e finanziata congiuntamente dallo Stato e, in misura sempre maggiore in tempi recenti, dagli studenti tramite le rette universitarie.
L'offerta accademica italiana non è però limitata al solo settore pubblico, vista la presenza di enti universitari privati, la maggior parte dei quali non a scopo di lucro, tra cui si annoverano anche esempi di prestigio internazionale: Università Cattolica, Bocconi, Luiss, Iulm, San Raffaele, per citarne alcune.

L'università offre la possibilità di carriera universitaria post laurea magistrale o laurea magistrale a ciclo unico iniziando da: cultore in materia, dottorato di ricerca, assegnista di ricerca, ricercatore, docente di II livello, docente di I livello, professore emerito.

Enti di ricerca.
Oltre la formazione universitaria si hanno i centri di ricerca nei vari ambiti di studio portati avanti da Università ed altri Enti di ricerca che si adoperani nella ricerca scientifica assieme al comparto industriale impegnato in ricerca e sviluppo cui è affidato il progresso scientifico e tecnologico.


"
"Santa Maria del Soccorso (metropolitana di Roma)

Santa Maria del Soccorso è una fermata della Linea B della metropolitana di Roma.
Inaugurata nel dicembre 1990, è una stazione in trincea coperta con i servizi (biglietteria, varchi) al piano stradale.
Essa si trova nel quartiere Pietralata, lungo via Tiburtina in prossimità di piazza Santa Maria del Soccorso.

Storia.
La stazione di Santa Maria del Soccorso fu costruita come parte della tratta da Termini a Rebibbia della linea B, inaugurata il 7 dicembre 1990 ed aperta al pubblico il giorno successivo.

Servizi.
La stazione dispone di:



"
"Giovanni Mei

Carriera.
Giocatore.
Difensore centrale, sovente utilizzato come terzino, cresce nel Fano, con cui esordisce in prima squadra in Serie D a 18 anni. Si mette in evidenza al punto da essere acquistato dal Bologna, con cui esordisce in Serie A. Tuttavia fatica a trovare spazio, venendo girato prima al e poi al .
Nel 1976 passa all'Atalanta, con cui ottiene al primo tentativo (stagione 1976-1977) la promozione in A e disputa 4 campionati, due in A e due in B. Identico curriculum ottiene col , a cui viene ceduto nell'estate 1980. Nel 1984 passa infine alla Cremonese neopromossa in A, con cui ottiene le ultime 4 presenze in massima serie.

In carriera ha totalizzato complessivamente 109 presenze in Serie A e 197 presenze ed una rete in Serie B.

Allenatore.
Comincia la carriera da allenatore guidando la nel 1990 e successivamente il Suzzara nel 1991. Sale di categoria dove nelle stagioni 1992-1993 e 1993-1994 allena il e il Leffe. Nel 1995-1996 dirige il Baracca Lugo. Nel 1996-1997 subentra ad Angelo Busetta sulla panchina del , da cui viene allontanato durante la stagione 1997-1998.

Nel 2000-2001 è sulla panchina della promossa in Serie C2. L'anno successivo viene presto sostituito da Paolo Beruatto. Nel 2003 accetta l'offerta del Saipa, squadra del campionato iraniano. Nel 2006-2007 torna al Bologna come osservatore. Successivamente diventerà vice-allenatore del Bologna e del entrando nello staff tecnico di Franco Colomba.

Il 17 dicembre 2012 diventa il vice-allenatore del Padova affiancando in panchina Franco Colomba. Il 20 marzo 2013 in seguito all'esonero di Franco Colomba viene sollevato dall'incarico. Il 22 luglio 2014 diventa vice-allenatore della squadra indiana del Pune City.

"
"Lago Ampollino

Il lago Ampollino è un lago artificiale situato in Sila. L'inizio delle costruzioni dello sbarramento iniziarono nel 1916 e terminarono nel 1927. Alla sua inaugurazione prese parte il Re Vittorio Emanuele III. Questo lago ha una caratteristica particolare, infatti bagna tre diverse provincie, quella di Cosenza, quella di Crotone e quella di Catanzaro. Fu il primo invaso artificiale ad essere realizzato in Sila.

Origine.
Fu realizzato dalla Società Meridionale Elettrica sbarrando il corso del fiume Ampollino allo scopo di creare un bacino idroelettrico. È collegato, tramite una condotta forzata, al lago Arvo
dalla quale riceve ulteriori acque. Le sue acque giungono ad alimentare la centrale di Orichella, posta a , facendo un salto di 480 m. Le sue acque vengono successivamente raccolte in un bacino di compenso, dal quale poi si dirigono alla seconda centrale elettrica, quella di Timpa grande, posta a 541 m. Successivamente le acque vengono nuovamente raccolte ed indirizzate alla terza centrale, quella di Calusia in territorio di Cotronei. Dopo la centrale di Calusia le acque affluiscono nel fiume Neto e vengono utilizzate per scopi irrigui irrorando la pianura dell'alto Marchesato Crotonese.

Caratteristiche.
A monte il lago Arvo e il lago del Savuto l'alimentano nei periodi di siccità. Il lago è collegato con il Lago Arvo tramite una condotta in galleria.

Diga.
Lo sbarramento è effettuato a valle da una diga curva muraria a gravità ordinaria, lunga 129 m e alta 29,50 m (secondo i dati ufficiali), anche se alcuni dati riportano l'altezza della diga a 26 m e per costruirla nei suoi pressi è stato creato il Villaggio Trepidò.

Flora e fauna.
Essendo in comunicazione con il lago Arvo, le specie ittiche sono pressoché le stesse. Tra le specie autoctone vi sono: trote, cavedani, tinche ed altri ciprinidi minori come l'alborella appenninica.
Mentre tra le specie ittiche alloctone ci sono: persici reali, carpe ed arborelle cisalpine, queste ultime particolarmente dannose perché rischiano di ibridarsi con le appenniniche dando luogo ad ibridi.
Grande preoccupazione tra le associazioni di categoria, gli ambientalisti e molti cittadini per il progetto di svuotare completamente il lago Ampollino per effettuare opere di manutenzione sulla diga e sul fondale. Come già avvenuto in occasione dello svaso totale del lago Passante, lo svuotamento dell'Ampollino costituirebbe la morte certa di tutta la fauna ittica e della flora che vive ai margini dell'invaso.Ci sono anche molte canne sulla riva e ninfee

Cenni storici.
Ricerche dirette dalla Soprintendenza per i Beni Archeologici della Calabria hanno individuato un importante insediamento dell'antica età del bronzo (2000-1800 a.C.) sulle rive del Lago Ampollino.

I primi scavi archeologici furono condotti nel 1994 dall'archeologo Domenico Marino. Importanti oggetti bronzei (pugnali, asce, alabarde) sono conservati presso il Museo Nazionale di Reggio Calabria.

In località Fiume Tassito sono visibili i resti di un ponte a doppia arcata (in conci di granito silano) di età romana imperiale, testimonianza dell'antica viabilità che attraversava la Sila in età antica. Purtroppo il ponte è stato fortemente danneggiato e le arcate sono state prelevate.

Sulle rive del lago, soggette alla sommersione periodica, nel corso delle suddette ricerche sono stati individuati importanti resti archeologici attribuibili ad attività mineraria e metallurgica.

"
"Lago Arvo

Il lago Arvo è un lago artificiale situato in provincia di Cosenza, fra i monti Melillo e Cardoneto, vicino al comune di San Giovanni in Fiore.

Con una capacità di circa 70 milioni di metri cubi di acqua e una lunghezza di 8,7 km, in Calabria questo lago è il secondo in grandezza dopo il Lago Cecita. Il lago è collegato con il Lago Ampollino tramite una condotta in galleria.

La riva nord è frastagliata, mentre quella sud più rettilinea. Il fondale è coperto principalmente di sabbia e ciottoli.

Origine.
Questo lago fu creato tra il 1927 e il 1931 sbarrando il fiume Arvo e i ruscelli Bufalo e Fiego allo scopo di creare un bacino idroelettrico.

Caratteristiche.
Il lago Arvo venne realizzato in un'area paludosa, mediante sbarramento tramite diga in terra compatta (unica in Calabria). Attualmente il lago ha una capacità che varia tra i 70 e gli 80 milioni di metri cubi, mentre la lunghezza diametrale è di circa 8,7 km per un perimetro totale di 24 km. In virtù di a queste caratteristiche il lago si presta bene a gare di canottaggio, ed è previsto il completamento del Centro olimpico di canottaggio.


La diga del lago Arvo è unica nel suo genere in Calabria, in quanto realizzata non in cemento armato e calcestruzzo, bensì in argilla e terra compatta. Lunga 280 m (record di quel tempo), e alta 22 m, all'epoca della sua realizzazione era la più lunga e grande diga costruita in Italia.

Il progetto della diga, completamente rivoluzionario per quell'epoca, poté essere attuato grazie alle caratteristiche del bacino idrico, meno ripido rispetto agli altri bacini silani, e quindi esercitante una minor pressione sulla diga stessa. A fine lavori, terminati nel 1932, la diga e tutto il suo complesso vennero inaugurati dai principi Umberto di Savoia e Maria José.

Flora e fauna.
Nelle sue acque vivono trote, persici reali, anguille, cavedani, tinche, carpe e ciprinidi minori come scardole, triotti, alborelle e carassi
È possibile avvistare, tutte le stagioni dell'anno, il Gabbiano reale, che risale dalle marine fino al cuore della Sila, attraverso le valli dei fiumi; quest'uccello, nidifica sul Lago Arvo, nei pressi di un isolotto situato nel comune di Aprigliano, con alcune decine di coppie da parecchi anni, rappresentando di fatto, un interessante dato ornitologico, in quanto, questa specie, specie nei laghi interni del Meridione, non è affatto comune come nidificante.. 

Altri uccelli frequenti sono lo Svasso maggiore, il Germano reale, la Folaga, l'Airone cenerino e pur se di rado, durante i periodi migratori, sono stati avvistati anche il Falco pescatore e il Cavaliere d'Italia. Nei vasti boschi circostanti al lago vivono il Lupo, il Capriolo, il Cinghiale, la Martora, il Tasso, la Volpe, la Faina, il Picchio nero, la Poiana, l'Astore e tante altre diverse specie tipiche dell'ambiente silano. Sulla presenza della Lontra sono in corso studi da parte dell'Ente Parco Nazionale della Sila, secondo diverse testimonianze storiche, un tempo era presente anche nel bacino dell'Arvo. 

Purtroppo il recente progetto della società A2A di svuotare totalmente il bacino mette in grave pericolo l'intera fauna del loago Arvo. Lo svaso, annunciato per il mese di ottobre del 2013 dalla società si rende necessario per opere di manutenzione. Come già avvenuto in occasione dello svaso totale del lago Passante, lo svuotamento dell'Arvo costituirebbe la morte certa di tutta la fauna ittica e della flora che vive ai margini dell'invaso.

Cenni storici.
Le prime testimonianze umane in Sila risalgono all""'homo erectus"" (circa 700.000 anni da oggi) e sono state individuate sulle sponde del lago Arvo dal paleontologo Italo Biddittu. Altre testimonianze, sulle rive dello stesso lago, risalgono all'uomo di Neandertal.
Tra la fine del neolitico e l'inizio dell'età del rame (3800-3300 a.C.), tutta la Sila venne occupata da insediamenti di agricoltori e pescatori che sfruttavano le antiche conche lacustri (Arvo e Cecita) con un particolare metodo di pesca con la rete.

Isole.
Nel lago è presente un'isola formata da un monte, che, in seguito al riempimento del bacino è rimasto in parte emerso.

Collegamenti stradali.
Il lago è costeggiato dalla strada statale 108bis.



"
"Collana editoriale

In editoria, una collana o collezione editoriale è una serie di testi pubblicati da una casa editrice con determinate caratteristiche comuni.

Ciascuna collana viene identificata dal nome, a volte esplicativo e programmatico, a volte di fantasia, e dalla veste grafica (normalmente un editore sceglie una veste diversa per ogni collana). In genere una collana raccoglie opere appartenenti tutte a una stessa disciplina, o a un medesimo ordine di idee, o a un medesimo argomento; ma esistono molte collane in cui non è il contenuto ad accomunare i singoli volumi, bensì, a posteriori, la veste editoriale. La serie è aperta, ovvero il numero di libri che la compongono è sempre incrementabile.

Storia.
La prima collana editoriale fu la «Collana historica», che comprendeva le opere volgarizzate di dodici storici greci, curata da Tommaso Porcacchi e stampata a Venezia da Gabriel Giolito de' Ferrari dal 1563 al 1585. Proprio a loro si deve tale uso metaforico del termine: ogni opera era un ""anello"" o una ""gioia"" della collana.

Nel Settecento e nell'Ottocento in Italia collane importanti furono:

Descrizione.
Normalmente una casa editrice designa un direttore per ciascuna delle proprie collane; egli si occupa della scelta delle opere più adatte ad essere pubblicate nella propria serie.

A volte l'uscita dei suoi volumi segue una logica di scadenze periodiche, specialmente in diverse collane tascabili, dove possono assumere lo statuto di periodici, e in questo sensio avvalersi eventualmente di distribuzione nelle edicole ed avere un ISSN.

Certe collane sono divenute talmente note da essere percepite quasi come case editrici indipendenti, come per esempio la ""Bibliothèque de la Pléiade"" di Gallimard o in Italia ""I Meridiani"" e gli ""Oscar"" di Mondadori, o la ""BUR"" della Rizzoli (specialmente la prima serie nata nel 1949 e diretta da Paolo Lecaldano).

Alcune collane hanno un numero fisso di pagine a volume (come la francese « Que sais-je ? »), spesso hanno una numerazione e a volte sono collegate a un'università (note le University Press anglofone, il cui nome, a volte abbreviato in ""U.P."" si ritrova anche in altre lingue).

Alcune collane mirano a fissare un canone, legato a una concezione di classico. Tra queste, per esempio, quella di autori greci e latini come ""Loeb Classical Library"", quella di classici di filosofia come ""Il pensiero occidentale"", o quelle legate a un genere, come ""Il Giallo Mondadori"" o ""Urania"". L'entrata di un autore in collane prestigiose può essere vissuta in ambito sociale come un evento, specialmente se l'autore è ancora vivente e la collana ne adotta raramente (è il caso della citata ""Pléiade"", ma anche de ""I Meridiani"" o della statunitense ""Library of America""). Tra le collane, alcune mirano a una sorta di edizione definitiva (per continuare con esempi, ""I Libri della Spiga"", ""La Nave Argo"", ""I millenni"" o ""Classici"", ripescando autori noti, ma fissandone il valore attraverso nuove curatele).

Tra le formule che hanno accompagnato le scelte editoriali, al di là della scelta dei titoli e della veste grafica (famose in questo senso la ""Reclam"", la ""Folio"" o la prima serie dei ""BUR""), vi possono essere accorpamenti particolari di testi (come nella ""Scrittori tradotti da scrittori"" che unisce al testo originale traduzioni scelte, in edizioni anche trilingue) o di testi e commenti (come nella ""Bi-Libro"" della DB3 Italia che unisce al racconto una guida scientifica su temi sociali) o la raccolta completa delle opere in una edizione nazionale.

Direttori.
Importanti direttori di collane sono stati: Oreste del Buono, Giulio Bollati, Umberto Eco, Antonio Banfi, Enzo Paci, Roberto Calasso, Mario Spagnol, Mario Andreose, Cesare De Michelis, Remo Cantoni, Ranuccio Bianchi Bandinelli, Giacomo Debenedetti, Giorgio Bassani, Franco Antonicelli, Ernesto Ferrero, Attilio Bertolucci, Federico Enriques, Ferruccio Parazzoli, Alessandro Barbero, Carlo Sini, Giovanni Spadolini, Ernst Bernhard, Giuseppe Petronio, Elio Vittorini (con i suoi ""I gettoni""), Giovanni Reale, Grazia Cherchi, Italo Calvino (con i suoi ""Centopagine"") ecc.

Collane non librarie.
Non solo i libri possono essere raccolti in collana, il cui principio editoriale può applicarsi anche a spartiti musicali, dischi, giochi, CD, CD-ROM, VHS o DVD, ecc.

"
"Piero Lenzi

Carriera.
Giocatore.
La sua carriera è iniziata e terminata al Prato. In mezzo, ha giocato in Serie A con Fiorentina, e Foggia, in Serie B con Prato, Venezia, Pisa, Foggia e in Serie C con Empoli e , collezionando complessivamente 66 presenze in Serie A e 111 presenze e 2 reti in Serie B.

Allenatore.
Da allenatore, ha diretto, oltre al Prato, il Verona, l' (giovanili), l', l', il , la Rondinella e l'Aglianese.
"
"Ovale

In matematica, un ovale è una curva piana chiusa la cui forma ricorda quella di un uovo disegnato su un foglio. Non esiste una definizione univoca di questo concetto: generalmente un ovale è una curva che delimita una regione convessa, avente almeno un asse di simmetria (e spesso due).

L'ellisse è un esempio di ovale. La forma di uno stadio o di un pallone da rugby sono altri esempi. Tutti questi hanno due assi di simmetria.

"
"Azione Cattolica nel mondo

L'Azione Cattolica, associazione laica di credenti cattolici, è presente, oltre che in Italia, in diversi paesi:

"
"Augusto Elia

Biografia.
Nascita.
Nacque ad Ancona il 4 settembre 1829 da Antonio e da Maddalena Pelosi, in una famiglia dedita da molte generazioni ad attività marinaresche. Continuando la tradizione del nonno Sante e del padre Antonio fu avviato anch'egli giovanissimo alla vita di mare, al seguito del padre.
Questi, patriota risorgimentale, aderente alla Carboneria e alla Giovine Italia, fu devoto amico di Giuseppe Garibaldi, che aveva conosciuto verso il 1834 a Marsiglia. 
Il Generale era rimasto colpito dalle sue gesta contro i corsari in Adriatico, poi narrate da Garibaldi nel suo romanzo """"Cantoni il Volontario"""", in cui inserì un capitolo dedicato alla eroica impresa di Antonio, quando questi riuscì, assieme al capitano Giovanni Battista Dal Monte, a liberare il “pielego” o “trabaccolo” """"L'Aurora"""" sul quale egli era imbarcato in qualità di mozzo, dai pirati barbareschi che l'avevano abbordato e occupato.
Tra Antonio Elia e l'Eroe dei due mondi nacque subito un'ammirazione reciproca che creò un forte legame tra i due, accomunati dall'amore per il mare e per la libertà. Antonio restò amico di Garibaldi e suo sostenitore per tutta la vita.

L'adesione alla Carboneria, alla Giovine Italia e alla Massoneria.
Augusto, che aveva otto anni quando salì per la prima volta, come mozzo, sulla barca del padre, lo seguì nei suoi viaggi per il Mediterraneo e sugli oceani. Come lui si associò giovanissimo alla Carboneria. Racconterà Augusto nelle sue memorie: ""Da giovinetto fui associato alla Carboneria, poi alla Giovine Italia, indi alla Massoneria… non vi era riunione di cospiratori… alla quale non partecipassimo…; dai patrioti che si trovavano all'estero rifugiati in Inghilterra o in Francia, eravamo spesso incaricati di portare in Italia carte compromettenti"", acquistando così sui loro compagni ""un forte ascendente"" per le imprese coraggiose e lo sprezzo del pericolo.

Nel 1847 fu costituito ad Ancona il Circolo Popolare, di stampo politico, cui aderivano i Carbonari e i Mazziniani e al quale poco dopo parteciperanno anche gli Elia (Augusto, il padre Antonio e lo zio Fortunato, detto “Purgatorio”). 

L'impegno nella prima guerra d'indipendenza.
Padre e figlio si trovavano in Inghilterra quando nel marzo 1848 scoppiarono le cinque giornate di Milano. Alla notizia dei moti italiani e della dichiarazione di guerra all'Austria da parte di Carlo Alberto, gli Elia rientrarono in Italia per arruolarsi come volontari nelle legioni che si organizzavano un po' in tutto lo Stato Pontificio, poiché, sebbene convinti sostenitori dell'idea mazziniana, desideravano comunque partecipare agli eventi bellici che si svolsero nell'alto Adriatico e alla sperata liberazione dell'Italia dall'oppressione straniera. 
S'imbarcarono assieme sul piroscafo ""Roma"". I primi entusiasmi però si spensero fulmineamente alla fine di aprile, quando papa Pio IX, che, con la sua adesione al progetto politico di Carlo Alberto, aveva suscitato moti d'entusiasmo tra i federalisti neoguelfi, si dissociò platealmente dalla guerra all'Austria, facendo così precipitare gli eventi.
I repubblicani anconetani, lontani dall'idea di abbandonare la causa dell'indipendenza, si unirono alle truppe piemontesi, e tentarono il tutto per tutto, con la tenue speranza di ritardare il più possibile l'arrivo degli imperiali a Roma.
Augusto, a soli diciannove anni, seguì il padre al blocco delle forze navali austriache a Trieste (giugno-agosto 1848).

Gli Elia e Giuseppe Garibaldi.
Dopo la firma il 9 agosto dell'armistizio Salasco, rimase solo Venezia nel Lombardo-Veneto ad opporre una eroica resistenza alle truppe straniere. 
Giuseppe Garibaldi si trovava in Emilia-Romagna in attesa di partire con le sue modeste truppe (90 uomini circa) per dare man forte agli assediati in laguna, quando la situazione precipitò anche a Roma. Il 15 novembre nella capitale fu assassinato Pellegrino Rossi; il suo governo fu sostituito da un Governo democratico presieduto da mons. Carlo Emanuele Muzzarelli (un prelato sensibile alle istanze liberali), nominato dal papa, ma, dopo nove giorni, il 24 novembre Pio IX decise di fuggire a Gaeta.
La sera del 9 dicembre 1848 Garibaldi arrivò in Ancona, per una breve tappa, mentre si stava dirigendo a Roma per mettersi al servizio del nuovo governo. In quell'occasione Augusto Elia con il padre Antonio e lo zio Fortunato fecero da scorta all'Eroe dei Due Mondi lungo le pericolose vie del quartiere del Porto, da loro ben conosciute. Garibaldi era arrivato nel tardo pomeriggio; dopo essersi ristorato all'Albergo della Pace ed essersi recato dal comandante della seconda divisione Luigi Lopez, aveva portato il suo saluto al gonfaloniere della città, conte Filippo Camerata, e si era poi recato al vicino Circolo Anconetano, dove appunto ebbe modo di ritrovare gli Elia.
Durante le poche ore di permanenza ad Ancona, Garibaldi, che era giunto in gran segreto desiderando ripartire per Roma al più presto, rischiò di essere riconosciuto, ma Antonio Elia dimostrò ancora una volta l'innegabile prontezza di riflessi di cui era dotato e, avvicinandosi all'uomo sospetto che li stava seguendo, lo esortò ""con fare suggestivo"" a mantenere il silenzio; questi ""che ben conosceva i costumi dei suoi tempi e la risposta da darsi a certe domande"", non poté far altro che obbedire e tornare sui suoi passi. È forse proprio questo piglio sicuro e l'atteggiamento impavido, d'uomo coraggioso e pronto a tutto, che suscitò nella maggior parte della popolazione anconetana una stima incondizionata per Elia, e in alcuni una violenta e meschina gelosia nei suoi confronti. 
Successivamente, nel gennaio 1849, Antonio raggiunse Garibaldi - che stava organizzando a Macerata una colonna di volontari per la difesa di Roma - per mettersi a sua disposizione. Questi, tuttavia, avendo ben considerato il carisma di Antonio nello spronare l'animo del popolo anconetano e della gente del porto, lo incoraggiò a tornare ad Ancona per dare sostegno all'impresa politica e militare della prima guerra d'indipendenza, assegnandogli, involontariamente, quel ruolo grazie al quale Antonio sarà soprannominato il ""Ciceruacchio anconetano"".

L'impegno durante l'assedio austriaco alla città.
Il 25 maggio 1849 le truppe austriache del generale Franz von Wimpffen posero Ancona in stato di assedio: Ancona - unico centro che rimaneva alla Repubblica Romana sul litorale adriatico per ritardare la marcia austriaca su Roma - era considerata “piazzaforte di molta importanza strategica” non solo per il governo del triunvirato, ma anche per gli austriaci che, occupandola, avrebbero potuto intercettare aiuti e rifornimenti per Venezia, affrettando così la sua resa.

La città era una piazzaforte ben munita, ma difesa da appena quattromila soldati volomtari, provenienti da varie regioni d'Italia, guidati dal coraggioso Livio Zambeccari. L'attacco da terra e da mare cominciò il 27 maggio. Augusto e Antonio Elia ebbero una parte di rilievo nella difesa della città.
Augusto era imbarcato come timoniere sul vapore nazionale ""Roma"", con il padre in qualità di nostromo, e Raffaele Castagnola comandante; essi il 5 giugno 1849 catturarono una lancia austriaca senza bandiera. Secondo il Santini: ""la marina mercantile anconitana della quale era a capo Antonio Elia fece nella difesa del patrio suolo bravamente il suo dovere"". 
Poi Augusto fu impegnato nella dufesa della città in qualità di sottufficiale di artiglieria. Raccontò che durante l'assedio vi era ""tutti i giorni un combattimento; sui forti, sui baluardi, sulle barricate, all'aperto"". Il 16 giugno, ventitreesimo giorno di combattimenti, gli assediati erano ormai allo stremo. Il padre di Augusto, Antonio, contribuì notevolmente al mantenimento della disciplina fra gli assediati, sedando un'insurrezione fra i venti cannonieri della Lanterna, dove si trovava dislocato lo zio Fortunato, contro il capitano Costa. Il giorno successivo la città, esausta per i bombardamenti delle ultime quarantott'ore, fu costretta, anche contro il parere di molti, a cedere.
Così, dopo dopo 24 giorni di assedio, due settimane di bombardamenti e vari episodi di eroismo (che fecero conquistare alla città, una volta entrata nel Regno d'Italia, la medaglia d'oro come ""benemerita del Risorgimento nazionale"" nel 1898), il 17 giugno Zambeccari accettò la proposta di resa avanzata dal Wimpffen, che venne firmata il 19. 
Augusto e gli altri patrioti, tra i quali il poeta Barattani, temevano per la vita del padre Antonio, personaggio scomodo, perché di grande ascendente sulle masse popolari, nonché fortemente compromesso dai suoi mai nascosti trascorsi carbonari e repubblicani, e lo invitarono e fuggire a Corfù su un bastimento anconetano battente bandiera inglese fatto approntare dal patriota Nicola Novelli, assieme ad altri che non si reputavano sicuri nel restare in Italia. Egli, sottovalutando i rischi ai quali andava incontro, rifiutò decisamente una fuga che riteneva del tutto inutile e anzi dannosa per il bene della sua famiglia, per la quale era fortemente preoccupato, anche per lo stato di avanzata gravidanza della moglie. Scrisse Augusto: Antonio ""….rispondeva di avere la coscienza tranquilla, di nulla avere a temere, non volere quindi volontariamente abbandonare la patria e la famiglia, e restò"".

Il 21 giugno i difensori della città consegnarono la Cittadella ed i forti e furono salutati dai vincitori con l'onore delle armi; e, finché il Wimpffen fu comandante della guarnigione di occupazione della città, non ci furono atti di persecuzione nei confronti dei patrioti.

L'arresto e la condanna a morte del padre.
Quando un mese dopo l’occupazione fu nominato un nuovo capo della guarnigione, il padre di Augusto, ritenuto un personaggio scomodo e pericoloso, venne arrestato con un pretesto.
Secondo Augusto, ""era necessario dare un terribile esempio alla popolazione, applicando la legge stataria su uno dei capi del popolo"". Considerato, dunque, il soggetto ideale da punire, per cancellare qualsivoglia velleità di ribellione potesse ancora albergare negli animi degli anconetani, Antonio Elia fu fatto oggetto di una denuncia anonima, forse creata ad arte, che lo diceva possessore di un'arma da taglio. 
Pertanto, nella notte del 20 luglio 1849 la sua abitazione fu circondata da gendarmi papalini e soldati austriaci e perquisita: in casa non si trovò nulla di compromettente, ma nel condotto di una latrina che serviva la sua come altre tre abitazioni fu rinvenuta un'arma di incerta provenienza e ciò bastò per farlo arrestare. Dopo un processo sommario, Antonio Elia venne condannato a morte. 

Fu fucilato il 25 luglio 1849, a soli cinque giorni dall'arresto, nel carcere anconetano di Santa Palazia, mentre sua moglie Maddalena (in attesa di una bambina), che con le quattro figlie aveva appena ottenuto il permesso di visitarlo e stava entrando nel carcere, implorava le guardie di poter rivedere il marito per l'ultima volta; le fu risposto ""che era troppo tardi"". Il corpo di Antonio Elia fu sepolto segretamente, per evitare che il popolo e la famiglia ne facessero un martire della reazione papalina.

L'esilio e la carriera professionale.
Poco tempo dopo Augusto, essendosi messo in luce per aver salvato una giovane dalla violenza di quattro mercenari, che egli ""aveva resi malconci"", fu costretto a fuggire a Malta, inizio di un lungo periodo di esilio e di viaggi. 

A Malta intraprese la carriera di mare, fino ad ottenere, grazie ad una speciale deroga, il diploma di Capitano di lungo corso, a soli venticinque anni, superando brillantemente l'esame. Partecipò alla guerra di Crimea del 1853 – 1856.

Diventò poi comproprietario di un bastimento, ma perse le sue sostanze in un terribile naufragio.

A Londra conobbe Mazzini, per il quale fece da tramite con il capo dei repubblicani americani, George Sanders Master Harbour.

La partecipazione alla spedizione dei Mille e alle altre imprese garibaldine.
Allo scoppio della seconda guerra d'indipendenza, rientrò in Italia da New York, dove si trovava, e nel maggio 1859 raggiunse Garibaldi a Como. La grande ammirazione che aveva per l'Eroe dei due mondi fu subito ricambiata con affetto e stima da questo, memore anche dell'amicizia che lo aveva legato al padre. Da allora Augusto rimase sempre nella cerchia di Garibaldi, divenendo uno degli uomini a lui più vicini e devoti.

Entrato a far parte dei Cacciatori delle Alpi come ufficiale, combatté a Tre Ponti (presso Brescia), riportando anche una ferita alla testa, dalla quale peraltro si riprese rapidamente. Terminata la campagna, seguì Garibaldi a Modena e poi a Rimini, dove il generale aveva posto la sede del proprio comando. Per le buone prove fornite e le origini anconetane, Augusto si vide affidare l'incarico di far pervenire un carico di armi ai patrioti marchigiani, primo passo per un moto insurrezionale che avrebbe dovuto giustificare un intervento militare garibaldino.
A tale scopo ricevette il comando della nave mercantile """"Fenice"""", che provvide ad armare ed equipaggiare. Riuscì a portare a compimento la missione, anche se poi le preoccupazioni per le conseguenze che un'invasione dello Stato pontificio avrebbe comportato sul piano internazionale prevalsero ed il progetto iniziale fu accantonato.

Quindi accompagnò Garibaldi a Caprera, trattenendosi presso di lui per qualche mese.

Nel corso della spedizione dei Mille del 1860 le sue doti di capitano di marina furono sfruttate nel corso della traversata da Quarto a Marsala: fu vice-comandante della nave ""Lombardo"", agli ordini di Nino Bixio.

Il 15 maggio a Calatafimi, dopo aver messo in salvo il figlio di Garibaldi, Menotti, vedendo che un cacciatore borbonico prendeva di mira Garibaldi, con un eroico gesto salvò la vita al generale, frapponendo il suo corpo ad una pallottola a lui destinata.
Rimasto gravemente ferito al volto e alla bocca, fu immediatamente soccorso dallo stesso Garibaldi, che lo rovesciò faccia a terra per evitare che il sangue lo soffocasse e che gli disse: attestandogli in seguito pubblicamente e ripetutamente la propria riconoscenza. In conseguenza della ferita riportata, Augusto trascorse molti mesi tra la vita e la morte e dovette sottoporsi a difficili e dolorose cure a Bologna presso Francesco Rizzoli, restando quasi tre anni senza poter parlare.

Tra un'avventura e l'altra, durante la lunga convalescenza seguita all'episodio di Calatafimi, riuscì anche a sposarsi, con Amalia Balani, dalla quale ebbe due figli, di cui una bambina chiamata Anita (in ricordo di Anita Garibaldi) che in seguito sposerà Mario Rinaldini, discendente da un antico casato anconetano.

Nel 1863 Augusto poteva considerarsi guarito, anche se non ancora del tutto ristabilito; tornò quindi con impeto al fianco di Garibaldi in altre pericolose spedizioni. Nel 1864 venne contattato da Bixio per una spedizione di liberazione dei popoli oppressi nei Balcani, che però non ebbe luogo. 

Tornò a combattere nella terza guerra d'indipendenza nel 1866, assumendo il comando di una flottiglia sul Garda: la sua condotta in quella circostanza gli valse la promozione a colonnello. 

Nel 1867 partecipò alla campagna garibaldina dell'Agro romano, al comando della 6ª colonna; partecipò anche alla battaglia di Mentana nel tentativo di strappare Roma al governo papalino e fece poi la ritirata insieme a Garibaldi.

La carriera politica.
Colonnello a riposo, tornato ad Ancona fu uno dei principali esponenti del partito d'azione nelle Marche; nel marzo 1869 intervenne, con la sua autorità e con prontezza di spirito, a sedare una sollevazione contro l'amministrazione municipale per l'abrogazione della tariffa daziaria.

Egli veniva avvicinandosi alla Sinistra costituzionale, finché alle elezioni del 1876 per la Camera dei deputati del Regno d'Italia si presentò con un programma che accettava le istituzioni monarchiche; i repubblicani intransigenti, attestati su posizioni di astensionismo pregiudiziale, lo osteggiarono, ma venne eletto ugualmente deputato. In Parlamento si schierò con Agostino Depretis, e poi col suo successore Francesco Crispi, anch'egli ex-garibaldino. Fu poi sempre rieletto fino alla XIX legislatura, restando parlamentare fino al 1897.

L'indole avventurosa di Augusto si indirizzò all'imprenditoria economica: costituì una società per lo sfruttamento delle risorse agricole ed ittiche delle isole Tremiti, che aveva visitato nel 1880 in occasione di un'ispezione per conto del Ministero degli Interni sulle condizioni dei domiciliati coatti. I suoi progetti, che comportavano notevoli investimenti - per i quali ricorse, tramite Depretis, al banchiere Bernardo Tanlongo, governatore della Banca Romana -, avviarono una radicale trasformazione dell'economia delle isole, assai arretrata fino a quel momento. Nella realizzazione di tali iniziative, tuttavia, si pose in violento contrasto con una parte della popolazione locale, e più tardi anche con il Demanio. Costretto alla difensiva, decise di abbandonare l'impresa, ma non riuscì ad impedire che la vicenda passasse sul piano giudiziario, dove si trascinò per diversi anni. Dovette accettare infine una sfavorevole transazione.

Come deputato, fu soprattutto attivo sostenitore di una politica di aiuti all'industria cantieristica e di rinnovamento e sviluppo della marineria sia mercantile sia militare, nonché difensore degli interessi della sua Ancona.
In proposito, sono da ricordare gli sforzi per ottenere stanziamenti per lavori destinati a sviluppare il porto cittadino, a scopi sia militari sia civili. Sull'argomento scrisse anche un volume (""Ancona porto militare"", Roma 1880).

Massone, a partire dal 1872 fu membro della Loggia ""Giuseppe Garibaldi"" di Ancona e nel 1896 fu consigliere delegato del Supremo Consiglio presso il Grande Oriente d'Italia.

Tra il 1870 e il 1897 rivestì anche numerose cariche in seno alle amministrazioni locali. Fu tra l'altro Consigliere Comunale di Ancona e più volte membro della giunta; fece anche parte del Consiglio Provinciale, del quale fu per dieci anni Vicepresidente. Inoltre, fu lungamente Presidente della locale Camera di Commercio, nonché di varie associazioni minori.

Solo nel 1875 fu rivelato ad Augusto il luogo della sepoltura del padre Antonio. Così poté recuperarne le spoglie, che ora riposano nel cimitero delle Tavernelle, sotto un piccolo monumento dedicato all'eroe dalla cittadinanza anconetana.

Negli anni '90 le sue fortune politiche declinarono ed egli fu coinvolto nello scandalo della Banca Romana per i suoi rapporti con il Tanlongo.
La commissione parlamentare d'inchiesta detta dei Sette ritenne ""che l'on. Elia avrebbe dovuto astenersi dallo scrivere al Tanlongo"" lettere contenenti informazioni sulle vicende parlamentari riguardanti la legge sugli istituti di emissione, confermò però d'altra parte la piena regolarità dei rapporti finanziari intercorsi fra Augusto Elia ed il Tanlongo, peraltro già riconosciuta dal Tribunale di Roma.

La caduta di Crispi e l'avanzare degli anni indussero nel 1897 Augusto Elia a ritirarsi a vita privata. Da allora l'ormai anziano colonnello si dedicò alla stesura delle proprie memorie, incentrate sul suo passato garibaldino: ""Note autobiografiche e storiche di un garibaldino"", Bologna 1898; ""Ricordi di un garibaldino dal 1847-48 al 1900"", Roma 1904. 

Sempre circondato dal pubblico rispetto, fu insignito di numerose onorificenze.
I suoi trascorsi garibaldini furono solennemente celebrati dalle autorità di Ancona nel 1912 alla presenza dello stesso Augusto (che nel frattempo si era trasferito a Roma) ed ebbero grande rilievo nelle cronache dell'epoca. Nella circostanza Augusto Elia - apparso ancora in buona salute - tenne un breve discorso nel quale, tra l'altro, espresse la propria approvazione della guerra per la Libia. Dal vecchio patriottismo, in questo periodo inclinava sempre più verso il nuovo nazionalismo, come si vede dalla lettera aperta di adesione da lui fatta pervenire a D'Annunzio in occasione della manifestazione di Quarto, alla quale era stato invitato e alla quale non poté recarsi di persona perché ormai troppo anziano.

Fu Antonio Salandra a richiamarlo alla vita politica, nominandolo sottosegretario alla guerra in due suoi governi, dall'ottobre 1914 al luglio 1915, quando fu sostituito dal generale Alfredo Dallolio.

Si spense a Roma il 9 febbraio 1919.




"
"Il Fermo Proposito

Il Fermo Proposito è una lettera enciclica promulgata da papa Pio X l'11 giugno 1905.

Essa era diretta ai Vescovi d'Italia per l'istituzione e lo sviluppo dell'Azione Cattolica, associazione laica per l'apostolato cattolico nel mondo.

Questa enciclica si collega strettamente alla ""Rerum Novarum"" di papa Leone XIII. Se la prima ha segnato le direttive del pensiero della Chiesa sui problemi sociali, questa ha dettato le norme per l'azione. L'irregolare situazione creatasi in Italia in conseguenza della sempre aperta ""Questione romana"", per cui ai cattolici come tali era impedito la partecipazione alla vita politica della Nazione, non impediva tuttavia che, a somiglianza di ciò che accadeva in altri Paesi, sia il clero come il laicato cattolici si dedicassero allo studio dei problemi sociali, in contrapposizione al movimento socialista che sembrava voler assumere il monopolio della soluzione.

"
"John Frederic Daniell

Nato a Londra, nel 1831 divenne ordinario di chimica dell'appena fondato ""King's College London"". Il suo nome è legato all'invenzione della pila Daniell (1836), una batteria in grado di generare corrente sfruttando la reazione redox tra zinco e rame ampiamente utilizzata in Gran Bretagna e Stati Uniti per sviluppare nuovi e più potenti telegrafi ed apparecchi Morse. Inventò anche l'igrometro a ""punto di rugiada"" (1820), anch'esso noto col suo nome, e un pirometro registratore (1830). Nello stesso anno costruì un barometro ad acqua presso la Royal Society, con il quale effettuò un gran numero di osservazioni. Un processo che permette di ottenere gas illuminante dalla resina di trementina, da lui ideato, fu sfruttato a New York per molto tempo. Fu il primo ad intuire, tramite esperienze pratiche, che la conduttività ionica era dovuta ai sali dei metalli piuttosto che dai loro ossidi.

Le sue pubblicazioni annoverano sia tematiche meteorologiche, come in ""Meteorological Essays"" (1823) e ""Essay on Artificial Climate considered in its Applications to Horticulture"" (1824), che tematiche chimiche come in ""Introduction to the Study of Chemical Philosophy"" (1839).

Morì improvvisamente a Londra per causa di un colpo apoplettico, mentre presenziava ad un incontro della Royal Society della quale divenne un segretario.

Il cratere lunare Daniell fu così nominato in suo onore.
"
"Parco Rio Vallone

Il Rio Vallone è stato un parco locale ad interesse sovracomunale, istituito ai sensi della legge regionale Lombardia n.86/1983, che ha ricompreso i Comuni di Basiano, Bellusco, Cambiago, Cavenago di Brianza, Gessate, Masate, Ornago, Aicurzio, Busnago, Mezzago, Sulbiate e Verderio Inferiore. Nel corso degli anni i comuni di Gessate e di Cambiago sono usciti dal parco. Dal giugno 2017 il Parco Rio Vallone si è fuso con il Parco del Molgora dando vita al Parco Agricolo Nord Est, anch'esso parco locale ad interesse sovracomunale.

Il parco interessava il territorio delle province di Milano, Lecco e della Provincia di Monza e Brianza, occupando una superficie complessiva di 1488 ettari, lungo il torrente Vallone e formando un polmone verde in un territorio fortemente urbanizzato.

Nel territorio del parco del Rio Vallone sono presenti flora e fauna tipica della Pianura Lombarda.


"
"PKK

"
"Storia delle console per videogiochi (settima era)

La settima generazione delle console per videogiochi, iniziata nel 2004 con l'uscita del Nintendo DS, è caratterizzata da una definizione grafica sempre più elevata, dagli ormai consolidati servizi online, che permettono sia di giocare in multiplayer sia di scaricare nuovi contenuti, e dall'innovativo sistema di controllo introdotto dalla Nintendo, il Wiimote.

Altri sistemi.
Oltre alle console più famose, esistono altri sistemi da aziende minori. Non fanno necessariamente parte della settima generazione, ma sono arrivati nello stesso periodo.
"
"Ala (Italia)

Ala (""Ala"" in dialetto trentino) è un comune italiano di abitanti della provincia autonoma di Trento, situato allo sbocco della Val di Ronchi nella Vallagarina; la prima è percorsa da un torrente anch'esso chiamato Ala. Il capoluogo comunale, che comprende la Vallagarina orientale, si trova a poco più di 15 chilometri dal passo delle Fittanze della Sega, valico alpino sito a 1399 m s.l.m., che lo mette in comunicazione con il Veneto (provincia di Verona, comune di Erbezzo). Fino alla prima guerra mondiale, la cittadina fu un'importante stazione di confine fra l'Italia e l'Impero austro-ungarico. Anche Napoleone Bonaparte, Benito Mussolini, Wolfgang Amadeus Mozart e Andreas Hofer sostarono ad Ala.

Origini del nome.
La zona era abitata, già nei primi secoli dopo Cristo, da una popolazione germanica, a cui si riferisce forse l""'Itinerarium Antonini"" (III secolo d.C.) quando menziona un insediamento chiamato ""Ad Palatium"". Lo stesso nome ""Ala"" potrebbe derivare dal gotico (o longobardo) ""halla"" (""portico"", ""sala"", o ""palazzo"").
Secondo altre ipotesi, il nome potrebbe trarre origine da un<nowiki>'</nowiki>""ala"" dell'esercito romano, anticamente stanziata nella zona. Infine, secondo un'ultima ipotesi il nome potrebbe aver avuto origine semplicemente dalla forma (di ala, appunto) che aveva anticamente l'abitato.

Storia.
Il borgo è sicuramente antico e di origine romana, infatti si ha notizia che in epoca imperiale era già noto come crocevia di commerci, oltre che una stazione di sosta per il cambio dei cavalli.

In epoca medioevale, il centro era diviso sostanzialmente in due zone: l'una attorno al castello (andato distrutto nel corso del Medioevo dai Castelbarco) e l'altra più a valle.
Successivamente e fino al Rinascimento, furono realizzati sistemi difensivi fra i quali le porte di ingresso al borgo e, a sud, alcune torri di legno dette ""bastie"". Questo nome è rimasto tutt'oggi come toponimo della zona e così viene chiamata una vicina area gioco per bambini.

Nel Cinquecento si sviluppa significativamente il commercio, con la coltivazione del gelso e del baco da seta. Attività nata durante la dominazione veneta e un secolo più tardi integrata con la produzione del velluto di seta destinato al mercato europeo.
Iniziò quindi un notevole periodo di ricchezza che durò fino al Settecento, ancora riscontrabile nel tessuto urbanistico realizzato fra il Seicento ed il Settecento.

All'inizio della seconda metà dell'Ottocento ha luogo la costruzione della ferrovia del Brennero ed Ala è comunque coinvolta con la nascita di attività commerciali legate alla strada ferrata ma, contestualmente, entra in crisi il settore della seta.

Ad Ala, a dimostrarne l'importanza nel periodo post-medievale, fu conferito sin dal XVI secolo il titolo di città e nel XIX secolo vi fu fondato un Imperial Regio Ginnasio, come a Trento e nella vicina Rovereto, a dimostrare l'importanza, anche culturale, nel periodo di dominazione asburgica di questa cittadina.

Il periodo prospero che segue alla realizzazione della galleria del Brennero termina con lo scoppio della Grande guerra e i successivi spostamenti dei confini, perdendosi tutto il profitto derivato dai commerci di confine.

In epoca medioevale il centro si divide sostanzialmente in due zone, una intorno al castello, andato distrutto nel corso della Prima Guerra Mondiale e l'altra più a valle, in questo periodo, fino al rinascimento, nascono nella zona sistemi difensivi tra cui porte di ingresso e a sud delle torri di legno dette bastite, nome rimasto tutt'oggi come toponimo della zona.
È nel Cinquecento che si sviluppa significativamente il commercio ad Ala con la coltivazione del gelso e del baco da seta, attività arrivata in precedenza durante la dominazione veneta e successivamente (XVII sec.) integrata con la produzione del velluto di seta destinato al mercato europeo.
Parte da qui un notevole periodo di ricchezza ancora oggi riscontrabili nel tessuto urbanistico risalente al XVII e XVIII secolo.

A partire dalla seconda metà del 1800 parte la costruzione della ferrovia del Brennero ed Ala è comunque coinvolta con la nascita di attività commerciali legate alla strada ferrata e contestualmente va in crisi il settore della seta.
A cavallo tra ottocento e novecento Ala è frontiera italo-austriaca con presenza di case di spedizione, alberghi e guardie di finanza da entrambe le parti. Questo periodo comunque prospero finisce con lo scoppio della Grande guerra e i successivi spostamenti di confini. Ala fu una delle prime località ad essere conquistate dall'esercito regio (27 maggio '15) insieme ad Avio e alla sua frazione, Borghetto. Si dice che la sua presa costò solo 2 vittime da parte italiana e oltre una quarantina di prigionieri da parte austriaca.

Nel 1944, quando i nazisti erano in ritirata dall'Italia, decisero di costruire lo sbarramento di Ala come ultimo baluardo.

Monumenti e luoghi d'interesse.
Architetture religiose.
Chiesa parrocchiale di Santa Maria Assunta.
La chiesa parrocchiale è arroccata in una posizione sopraelevata in cima al centro storico e vi si accede attraverso una stretta e ripida stradina; non viene usata per normali funzioni settimanali ma solo per comunioni, cresime o altre cerimonie importanti, in quanto è molto grande e fredda.

La chiesa di San Giovanni Evangelista.
La chiesa di San Giovanni è situata in centro, nella piazza omonima, di fronte al comune e a poche decine di metri dalle scuole medie; viene comunemente usata per le funzioni quotidiane, è abbastanza grande e accessibile a tutti i fedeli. Si usa anche per matrimoni e funerali. Sull'altare maggiore campeggia la pala giovanile (1604-1605) del pittore veronese Pasquale Ottino che vi raffigurò la ""Madonna e Gesù sulle nuvole e sotto i santi Giovanni Evangelista, Rocco e Sebastiano"".

Nel 1635 la chiesa venne sconsacrata per circa un anno a causa dell'uccisione al suo interno di una donna di Ronchi, soprannominata ""Pomera"", considerata una strega dalla superstizione popolare.

La chiesa dei Frati Cappuccini.
Questa chiesa è come grandezza paragonabile a quella di S. Giovanni ma è situata nei pressi delle scuole elementari e dell'ospedale. È gestita da membri dell'ordine dei Frati Cappuccini e viene frequentata in gran parte da persone anziane. L'alloggio dei frati è situato nella parte dietro della chiesa. La chiesa è usata per funzioni quotidiane ma anche, meno della chiesa di S. Giovanni, per matrimoni, funerali e altre funzioni.

L'oratorio parrocchiale.
Situato nei pressi della chiesa parrocchiale, l'oratorio è un centro ricreativo per ragazzi che comprende un edificio dove si tengono le lezioni di catechesi, un campo da calcetto in terra battuta, un auditorium e una sala con calcetti, biliardi e tavoli da ping-pong.

Croce gloriosa di Dozulé

Situata sulla S.S.12 è stata edificata una Croce Gloriosa di Dozulé rispettando la canoniche misure e colori bianco e azzurro. 


Società.
Etnie e minoranze straniere.
Secondo i dati ISTAT al 31 dicembre 2015 la popolazione straniera residente era di persone. Le nazionalità maggiormente rappresentate in base alla loro percentuale sul totale della popolazione residente erano:


Variazioni.
La circoscrizione territoriale ha subito le seguenti modifiche: nel 1928 aggregazione di territori dei soppressi comuni di Chizzola, Pilcante, Santa Margherita e Serravalle all'Adige.

Cultura.
Istruzione.
Musei.
Il museo del pianoforte antico ha sede nel Palazzo De' Pizzini, nel quale sostarono numerosi personaggi illustri durante i loro viaggi in Italia, come Maria Teresa d'Austria, Napoleone Bonaparte e il celebre pianista Wolfgang Amadeus Mozart che scrisse numerose composizioni in questo palazzo. La gran parte dei pianoforti in esso contenuti sono dell'epoca di Mozart, Schubert e Chopin e fanno parte della collezione della pianista Temenuschka Vesselinova, restaurati e riportati al loro antico splendore, permettendo agli avventori di rivivere la magica atmosfera di quell'epoca. La stessa Temenuschka Vesselinova accoglie i visitatori illustrando i pezzi rari della collezione e, la prima domenica di ogni mese, si esibisce in alcuni pezzi con diversi pianoforti della collezione, nella caratteristica cornice di Palazzo De' Pizzini, per piccoli gruppi di persone.
Oltre che un'importante tappa per gli appassionati, è anche un centro di restauro e conservazione per pianoforti molto rinomato in tutta Italia.

Eventi.
Ogni anno, in luglio, ha luogo la manifestazione ""Città di Velluto"", una rievocazione di Ala nel Settecento. Le vie cittadine si animano con l'apertura dei cortili, e compagnie teatrali in costumi d'epoca fanno rivivere l'atmosfera di anni passati. Inoltre un percorso enogastronomico completa le serate.
Altro appuntamento è lo storico carnevale di Villalta, antico borgo dove ha avuto origine il mercato del centro Lagarino.

Infrastrutture e trasporti.
Strade.
Ala è raggiungibile grazie al casello di ""Ala-Avio"" posto sull'Autostrada A22.

Ferrovie.
Ala è dotata di una stazione lungo la ferrovia del Brennero nel tratto compreso tra Verona e Trento.


"
"Canis lupus arabs

Il lupo arabo (Canis lupus arabs ) è una sottospecie di lupo grigio diffusa, un tempo, in tutta la Penisola Arabica, ma ridotta attualmente in piccoli branchi sparsi in Israele meridionale, Oman, Yemen, Giordania, Arabia Saudita e, probabilmente, in alcune zone della Penisola del Sinai (in Egitto).

Descrizione.
È una piccola sottospecie adattata a vivere nel deserto, alta in media 66 cm al garrese e del peso di 18 chili. Rispetto alle dimensioni del corpo, le sue orecchie sono le più grandi tra tutte quelle dei lupi, adattamento necessario per disperdere calore corporeo. Inoltre, non vive in gruppi numerosi, ma caccia in coppie o in piccoli branchi composti da tre o quattro esemplari. Caratteristica piuttosto insolita per un lupo, non è mai stato sentito ululare. D'estate il pelo è corto e rado, nonostante sul dorso continui ad essere abbastanza lungo. Si ritiene che ciò sia un adattamento contro la radiazione solare. Il mantello invernale è più lungo, anche se non raggiunge mai la lunghezza di quello delle sottospecie settentrionali. I lupi arabi sono i soli lupi grigi ad avere le due dita centrali dei piedi fuse insieme, caratteristica ritenuta un tempo unica dei licaoni. Gli occhi sono gialli, come quelli di tutti i lupi, ma si trovano anche molti esemplari con gli occhi castani - il che indica certamente che almeno una parte della popolazione non è più di sangue puro, ma che i predecessori di tali individui si sono incrociati con cani rinselvatichiti. Ciò pone delle minacce molto serie alla sopravvivenza di questa sottospecie.

Il lupo arabo si distingue da quello turco per il mantello dai colori più pallidi, le dimensioni inferiori e la testa proporzionalmente più piccola.

Alimentazione.
I lupi arabi attaccano e divorano qualunque animale domestico, fino a quelli delle dimensioni di una capra. Pertanto, gli allevatori non esitano a sparare, avvelenare e catturare qualunque lupo si trovi nelle loro vicinanze. Questi animali si nutrono, comunque, anche di lepri, roditori, ungulati e perfino di carogne, se ne hanno l'opportunità.

Vanno a caccia soprattutto di animali di dimensioni medio-piccole, come lepri del Capo, gazzelle dorcadi e stambecchi, ma mangiano anche carogne e, in vicinanza degli insediamenti umani, anche bestiame domestico.

Conservazione.
In Oman la popolazione di lupi è aumentata notevolmente da quando ne è stata vietata la caccia, il che fa ben sperare che in futuro possano ripopolare naturalmente le regioni circostanti. In Israele sono presenti tra i 100 e i 150 esemplari, tutti diffusi nel Negev e nell'Ha'arava.

Nella cultura.
Il lupo viene frequentemente citato nelle Scritture come nemico delle greggi (Siracide 13:21; Matteo 7:15) e simbolo di tradimento, ferocia e sete di sangue. La tribù di Beniamino, a causa del suo carattere bellicoso, è stata spesso paragonata al lupo sia nel Vecchio che nel Nuovo Testamento.
"
"Saldatura a elettrogas

La Saldatura a elettrogas (EGW - ""ElectroGas Welding"" nella terminologia AWS) è una tecnologia di saldatura derivata direttamente dalla saldatura a elettroscoria, in cui la scoria è sostituita da un gas inerte. Generalmente è possibile utilizzare una sola apparecchiatura per entrambi i procedimenti. Tuttavia, a differenza della saldatura a elettroscoria, in questa tecnologia la sorgente termica è data da un arco elettrico, infatti, mentre la scoria, essendo conduttrice, può sfruttare l'effetto Joule il gas (cattivo conduttore elettrico) non può utilizzarlo. Il gas, per poter proteggere il bagno di saldatura, viene addotto sopra l'arco in regime laminare (e non in regime turbolento, come per esempio nella saldatura MIG, MAG o TIG). La saldatura a elettrogas fu studiata in laboratorio a partire 1961, ed ebbe uno sviluppo soddisfacente nel corso degli anni successivi, tuttavia, a partire dal 1990, la sua diffusione tende a decrescere, a causa di problemi (probabilmente derivati solo da valutazioni soggettive) sulla qualità dei giunti così ottenuti.

Linee generali del procedimento.
La saldatura a elettrogas si sostituisce favorevolmente alla saldatura a elettroscoria quando gli spessori da saldare non sono troppo elevati (inferiori a 30-40 mm), in questo caso infatti la saldatura a elettroscoria, riscaldando il bagno per effetto Joule, quindi con un ciclo termico più blando di quello delle saldature ad arco, può provocare un ingrossamento del grano cristallino del materiale da saldare. Dato che un ingrossamento del grano comporta (almeno nell'acciaio) un marcata riduzione della tenacità del materiale stesso, questo fenomeno deve essere, per quanto possibile, evitato. Nella saldatura a elettrogas, pur conservando la stessa apparecchiatura di base, si fonde il materiale utilizzando l'arco elettrico, quindi si provoca un ciclo termico più robusto, che, permettendo di operare con maggiori velocità esecutive, limita i rischi di ingrossamento del grano ai bordi della zona termicamente alterata. 

Analogamente alla saldatura per elettroscoria, questa tecnologia permette di saldare lembi rettilinei in verticale ascendente (cioè con l'asse del cordone di saldatura verticale ed il bagno di saldatura che muove dal basso verso l'alto), tuttavia è possibile, saldare anche giunti circonferenziali, purché si abbia cura di tenere il bagno per quanto possibile orizzontale. Per mantenere il bagno e la scoria fusa in posizione si usano due pattini di rame, che, chiudendo lateralmente il volume da saldare, formano una specie di recipiente (crogiolo) in cui avvengono tutti i fenomeni legati alla generazione del giunto. Naturalmente i due pattini di rame, a contatto con i materiali fusi, devono essere raffreddati energicamente per evitare la loro fusione. Considerando che, anche quantità limitate di rame nell'acciaio provocano un netto deterioramento delle caratteristiche di tenacità, il raffreddamento deve impedire anche la fusione di quantità minime del materiale dei pattini. 

Quindi l'apparecchiatura per la saldatura a elettrogas, come quella a elettroscoria, si compone di:

I pattini.
Nella saldatura a elettrogas, a differenza di quanto viene fatto con la saldatura a elettroscoria, i pattini possono essere fissi e fondere insieme al bagno di saldatura, e quindi essere utilizzati per portare sostanze leganti entro il giunto. Nel caso di pattini fissi e fondenti, viene sempre usato filo animato, per avere una protezione dall'ossidazione sopra il bagno di saldatura, il gas viene immesso sul bagno da un ugello in modo simile alla saldatura MIG o MAG.

I pattini mobili generalmente sono in rame e sono sempre refrigerati.

Caratteristiche della saldatura a elettrogas.
La saldatura a elettroscoria, utilizzando l'effetto Joule come sorgente di calore, ha un ciclo termico molto più blando di quello delle saldature che utilizzano l'arco elettrico come sorgente di calore. Se, da una parte, questo permette di operare saldature in una sola passata su grossi spessori senza il rischio di formare nell'acciaio strutture di tempra, d'altra parte provoca un notevole ingrossamento dei grani cristallini in zona termicamente alterata, soprattutto su strutture di spessore non troppo elevato (e quindi che hanno un ciclo termico più blando). Per questo motivo, quando gli spessori da saldare scendono sotto 30-40 mm si preferisce usare la procedura elettrogas al posto di quella a elettroscoria.

Materiali di consumo.
Il materiali di consumo sono forniti sia dal filo sia dal gas di protezione.

Il ""gas di protezione"" generalmente per gli acciai è l'anidride carbonica (CO), nel caso di uso di fili animati, mentre si usa argon (Ar) con un'aggiunta di CO di circa il 20% nel caso di fili pieni.

Il ""filo"" generalmente, nel caso sia pieno, è lo stesso utilizzato per la saldatura a filo continuo sotto protezione di gas. In questo tipo di saldatura comunque è usato abbastanza spesso il filo animato, in cui la quantità di flusso (scorificante) è limitata al 5-10% in peso, per evitare che nella saldatura si formino inclusioni di scoria.

Impiego della saldatura a elettrogas.
La saldatura a elettrogas può essere utilizzata negli stessi campi della saldatura a elettroscoria, con spessori compresi fra 10 e 40 mm, per spessori superiori il gas, muovendo a bassa velocità sul bagno di saldatura, può provocare porosità nel cordone. Non viene usato per spessori inferiori a 10 mm essenzialmente per motivi economici, in quanto è meno costosa la saldatura MIG o MAG. La saldatura a elettrogas deve essere utilizzata necessariamente in officina.

La saldatura a elettrogas di solito è utilizzata per acciai al carbonio e basso legati. Sono riportati esempi di applicazione di questa tecnologia per acciai inossidabili austenitici e leghe di alluminio, tuttavia questi usi non sono molto diffusi fuori dalle prove di laboratorio.

Gli svantaggi di questa tecnologia sono dati, come per la saldatura a elettroscoria, principalmente dal fatto che, una volta iniziato il ciclo di saldatura, qualsiasi interruzione nelle operazioni comporta la necessità di lavorare nuovamente il pezzo per riportarlo allo stato iniziale. Inoltre non è possibile saldare forme complesse.

Quindi le applicazioni più comuni di questa tecnologia sono:

Difetti tipici in questo tipo di saldatura.
Sebbene questo tipo di saldatura sia ancora soggetto a cricche a caldo, come la saldatura a elettroscoria, data la presenza di una sorgente termica di maggiore potenza si quella dell'elettroscoria, è possibile che si formino strutture di tempra, quindi non si può escludere a priori la presenza di cricche a freddo.

Le inclusioni di scoria possono essere dovute solo all'uso di fili animati, pertanto, se nelle prove del procedimento vengono trovati questi difetti, possono essere facilmente eliminati riducendo la presenza di materiale d'apporto nell'anima del filo. Invece questo tipo di saldatura è soggetto, per la sua stessa natura a inclusioni di gas, generalmente dovute a turbolenze nel bagno di saldatura.

Sono possibili anche mancanze di penetrazione e incisioni marginali, entrambi dovuti a errato settaggio dei parametri di saldatura (tensione, corrente, velocità di avanzamento e oscillazione del filo).

"
"ESW


"
"Danae

Danae (in greco: ""Δανάη"") è una figura della mitologia greca, figlia di re Acrisio di Argo e di Euridice oppure di Aganippe. 

Danae fu la madre di Perseo, che ebbe da Zeus. Le viene talvolta attribuita la fondazione della città di Ardea, nel Lazio.

Contrariato dalla mancanza di un erede maschio, Acrisio domandò a un oracolo se le cose sarebbero cambiate. L'oracolo gli disse di andare fino alla fine della Terra, dove sarebbe stato ucciso dal figlio di sua figlia. Danae era senza figli, così il padre la rinchiuse in una torre di bronzo (o una caverna), ma Zeus andò da lei in forma di pioggia d'oro e la ingravidò. Poco dopo nacque suo figlio Perseo.

Infelice, ma deciso a non provocare l'ira degli dei uccidendo la sua discendenza, Acrisio abbandonò i due in mare, dentro una cassa di legno. Il mare venne calmato da Poseidone, su richiesta di Zeus, e madre e figlio sopravvissero. Arrivarono a terra sull'isola di Serifo, dove vennero raccolti da Ditti, fratello di re Polidette, che allevò il ragazzo fino all'età adulta.

Successivamente, dopo che ebbe ucciso Medusa e salvato Andromeda, Perseo partì verso Argo, ma venuto a sapere della profezia si recò invece a Larissa, dove si svolgevano dei giochi atletici. Per caso Acrisio si trovava lì, e Perseo lo colpì accidentalmente con il suo giavellotto (o con un disco), avverando la profezia. Troppo imbarazzato per tornare ad Argo, cedette il regno a Megapente, figlio di Proteo (fratello di Acrisio) in cambio del regno di Tirinto. Perseo fondò anche Micene e Midea.

Secondo una più tarda leggenda italica, Danae, liberata dal figlio, giunse in Italia, fondò Ardea, sposò Pilumno e da queste nozze nacque Dauno antenato di Turno.

"
"Alfa Special

L'Alfa Special è stato un costruttore sudafricano di Formula 1. Fondata da Peter de Klerk partecipò a due sole edizioni del Gran Premio del Sud Africa: 1963 e 1965.

De Klerk aveva una certa esperienza come tecnico della Lotus e decise di approntare una vettura per correre il Gran Premio di casa nonché le varie gare nazionali fuori calendario che si correvano in Sudafrica.

La vettura aveva la tipica forma a sigaro e montava un motore 4 cilindri in linea 1,5 litri di derivazione Alfa Romeo ""Giulietta"". Guidata dallo stesso proprietario concluse solo la gara del 1965 con il decimo posto. Nelle gare fuori dal campionato mondiale ottenne invece risultati più lusinghieri.
"
"Governatori della Tasmania

La seguente lista elenca i governatori della Tasmania succedutisi dal 1812 a oggi. 

La Tasmania venne unificata da un punto di vista amministrativo nel luglio del 1812. Fra il 1813 e il 1855 l'amministratore (che in genere era un ufficiale dell'esercito) non veniva formalmente indicato come governatore.

"
"Club de Fútbol Profesional de la Universidad de Chile

Il Club Universidad de Chile, meglio conosciuto come Universidad de Chile o, più semplicemente, La U, è una società calcistica di Santiago, in Cile.

Insieme al Colo-Colo e all'Universidad Católica, è una delle squadre più titolate del Cile, avendo vinto 18 campionati nazionali. Il 1º giugno 2012, l'IFFHS inserisce l'Universidad de Chile al secondo posto della classifica dei migliori club al mondo, preceduta dal Barcellona.

Storia.
La società fu fondata il 24 maggio del 1927 con il nome ""Club Deportivo Universitario"" dalla fusione delle società ""Náutico Universitario"", ""Internado FC"" e ""Universitario de Atletismo y Federacion Universitaria"".

Inizialmente il club era formato dagli studenti dell'Università del Cile, alla quale rimase collegata fino al 1980, quando fu deciso dall'allora presidente di separare l'attività della società calcistica da quelle dell'Università, anche se mantenendo lo stesso nome e lo stesso stemma.
"
"Diane Abbott

Nasce a Paddington da immigrati giamaicani, frequenta la Harrow County Grammar School e si laurea in storia al Newnham College a Cambridge.
È un membro del parlamento britannico del partito laburista per la circoscrizione elettorale di Hackney North and Stoke Newington. Eletta per la prima volta nel 1987 è stata la prima donna di colore eletta alla ""House of Commons"". È rimasta l'unica donna di colore nel parlamento per dieci anni, finché nel 1997 non venne eletta anche Oona King. È considerata più a sinistra rispetto alle politiche del Nuovo Partito Laburista.

Origini e carriera.
La Abbott è nata da genitori di origini giamaicane, suo padre era un saldatore e sua madre un'infermiera. Frequentò la Harrow County Grammar School e poi il Newnham College e la Cambridge dove studiò storia. Dopo gli studi universitari prestò servizio come assistente sociale dal 1976 al 1978, diventando ""Ufficiale per le Relazioni Razziali"" presso il ""National Council for Civil Liberties"" dal 1978 al 1980. Tra i suoi colleghi all'NCCL figuravano Harriet Harman, Patricia Hewitt e Paul Boateng, che divennero tutti Membri del Parlamento del Partito Laburista. Tutti tranne Abbott sono stati ministri di gabinetto nel governo laburista del 1997.

Giornalismo.
La Abbott fu ricercatrice e reporter alla Thames Television dal 1980 al 1983 e poi ricercatrice e reporter alla breakfast television company TV AM dal 1983 al 1985. La Abbott al Greater London Council sotto Ken Livingstone dal 1985 al 1986 e Head of Press e Public Relations al Lambeth Council dal 1986 al 1987.

Carriera politica.
La sua carriera nella politica elettorale iniziò nel 1982 quando fu eletta al Westminster City Council, come una delle prime donne nere. Cinque anni dopo nel 1987 fu eletta alla Camera dei comuni, sostituendo il settantacinquenne Ernest Roberts come deputata per il collegio di Hackney North and Stoke Newington.

Vita privata.
Diane Abbott si sposò nel 1991 e divorziò nel 1993; ha un figlio da quel matrimonio. La Abbott scelse come padrino del figlio Jonathan Aitken, che era stato il suo capo a TV AM. La sua decisione di mandare il figlio alla scuola privata City of London School, che lei stessa descrisse come ""insostenibile"", causò una polemica e venne vista da molti come ipocrita.

"
"Sensei no ojikan

Trama.
La serie segue le avventure scolastiche della professoressa Mika Suzuki alle prese con una classe di ragazzi piuttosto particolari. Lei stessa si contraddistingue dagli altri insegnanti essendo particolarmente bassa e sembrando quasi più giovane dei propri allievi. I tredici episodi esplorano così le varie dinamiche all'interno della classe, mostrando le particolari coppie e le prime dolorose esperienze sentimentali di alcuni soggetti: si va infatti dalla ragazzina che idolatra la professoressa, al mangaka senza sentimenti (se non per la sua arte), al vanitoso, all'omosessuale.

La serie ha un finale aperto, proprio per la sua natura molto frammentaria. Ogni episodio è diviso in sottocapitoli il cui titolo presenta il periodo del giorno o dell'anno scolastico e molto spesso tra un capitolo e l'altro non vi è alcuna continuità. Il carattere parodistico e i personaggi al limite del paradossale costituiscono il vero punto forte della serie, che non può come detto contare su una vera e propria trama.




"
"Otto von Abich

Von Abich studiò all'Università di Berlino. I suoi lavori principali riguardarono inizialmente i minerali appartenenti alla classe degli spinelli, dei depositi vulcanici trasportati dal vento nonché della struttura dei vulcani tra cui Vesuvio ed Etna. Nel 1842 fu nominato professore di mineralogia all'Università di Dorpat dove si interessò alla geologia e mineralogia della Russia. Residente per qualche tempo a Tiflis, studiò la geologia del Caucaso. Terminati gli studi si ritirò a Vienna dove morì. In suo onore si chiama il minerale abichite.

"
"Peter Fill

Biografia.
Originario di Castelrotto e tesserato per il Centro Sportivo Carabinieri, il polivalente Fill è stato il primo atleta azzurro a guadagnare la testa della classifica generale della Coppa del Mondo dai tempi di Alberto Tomba. Di madrelingua tedesca, dopo le scuole medie aveva cominciato a lavorare come carrozziere e a frequentare una scuola professionale, impiego che ha lasciato per dedicarsi professionalmente allo sci alpino; suoi skiman sono stati prima Sepp Kuppelwieser, già preparatore del campione norvegese Kjetil André Aamodt, poi Ernst Habersatter.

Stagioni 1999-2005.
Nel 1999 ai Campionati italiani juniores ha conquistato l'oro in tutte le specialità in cui ha gareggiato: i quattro ori vinti gli sono valsi ammirati elogi da parte della stampa italiana. In ambito internazionale, il suo primo risultato di rilievo è stato la medaglia di bronzo conquistata nel 2001 ai Mondiali juniores in slalom gigante.

Nel febbraio 2002 si è aggiudicato il titolo di campione del mondo juniores in supergigante; ha potuto esordire in Coppa del Mondo il 7 marzo 2002, nel supergigante di Altenmarkt-Zauchensee in Austria, dove ha concluso al 12º posto precedendo, tra gli altri, il plurimedagliato norvegese Lasse Kjus, il suo «idolo nello sci», di dodici centesimi. Ha partecipato ai Mondiali del 2003 e del 2005, ottenendo come miglior piazzamento un 11º posto.

Stagioni 2006-2008.
Particolarmente portato per le specialità veloci (discesa libera e supergigante), ma comunque capace di destreggiarsi discretamente anche in slalom speciale e in slalom gigante, è stato il primo italiano a salire sul podio nella specialità della supercombinata nella stagione della sua introduzione in Coppa del Mondo: il 13 gennaio 2006 è stato terzo a Wengen, in Svizzera, conquistando così il suo primo podio in Coppa. Nello stesso anno ha partecipato ai XX Giochi olimpici invernali di gareggiando in diverse discipline, con il 9º posto in combinata come miglior piazzamento.

Nel 2007 ha preso parte ai Mondiali di Åre (miglior risultato l'11º posto in discesa libera) e, il 21 marzo a Santa Caterina Valfurva, si è laureato campione italiano di slalom gigante davanti ad Alessandro Roberto e a Michael Gufler. Questa vittoria ha costituito il suo sesto titolo nazionale. Nella stagione 2007-2008, pur classificandosi sei volte tra i primi dieci in Coppa del Mondo, non è mai riuscito ad andare sul podio.

Stagioni 2009-2010.
Il 29 novembre 2008, nella discesa libera di Lake Louise, ha conquistato la prima vittoria in Coppa precedendo sul traguardo lo svizzero Carlo Janka e lo svedese Hans Olsson, diventando il settimo italiano nella storia della Coppa del Mondo a vincere in discesa. Ai successivi Mondiali di Val-d'Isère del 2009 ha conquistato la medaglia d'argento nel supergigante sulla ripida e ghiacciata pista Face de Bellevarde, battuto solo dallo svizzero Didier Cuche e davanti al tre volte campione del Mondo Aksel Lund Svindal. Quella di Fill è stata l'unica medaglia iridata degli azzurri nelle gare maschili in quella rassegna iridata.

Durante la preparazione estiva per la stagione 2010 a Ushuaia, in Argentina, ha subito un grave infortunio muscolare, che ha reso necessario un intervento chirurgico e lo ha costretto a saltare gran parte della stagione. È riuscito a tornare alle gare soltanto il 16 gennaio 2010 per la discesa di Wengen disputata sulla Lauberhorn (la sua pista preferita), dove ha conquistato l'ottavo posto necessario per ottenere la qualificazione olimpica. Ha partecipato così ai XXI Giochi olimpici invernali di (15° in discesa, non conclude il supergigante e la supercombinata).

Stagioni 2011-2018.
Nel 2011 è stato convocato per i Mondiali di Garmisch-Partenkirchen, durante i quali ha conquistato il bronzo in supercombinata nella gara vinta da Svindal davanti all'altro azzurro Christof Innerhofer. Ai successivi Mondiali di Schladming 2013 ha ottenuto come miglior risultato il 12º posto in discesa libera, mentre ai XXII Giochi olimpici invernali di è stato 7° nella discesa libera, 8° nel supergigante e non ha concluso la supercombinata.

Nella stagione 2015-2016, dopo aver vinto la prestigiosa discesa libera di Kitzbühel precedendo gli svizzeri Beat Feuz e Carlo Janka il 23 gennaio, si è aggiudicato la Coppa del Mondo di discesa libera, portando per la prima volta il trofeo maschile in Italia, con 26 punti di vantaggio sul secondo classificato Svindal; ai Mondiali di Sankt Moritz 2017 si è classificato 9º nella discesa libera, 11º nel supergigante e non ha concluso la combinata. Alla fine della stagione 2016-2017 ha vinto per la seconda volta la Coppa del Mondo di discesa libera.

Ai XXIII Giochi olimpici invernali di si è classificato 6º nella discesa libera e non ha completato il supergigante e la combinata. In quella stessa stagione 2017-2018 ha vinto la Coppa del Mondo di combinata, primo italiano a riuscirci, aggiudicandosi così la terza coppa di cristallo consecutiva e divenendo il terzo italiano più vincente in Coppa del Mondo per numero di trofei.







Premi e riconoscimenti.
Nel 2016, lo Sci Club Forlì gli ha conferito il premio nazionale Cristallo d'Oro.

"
"Canis lupus pallipes

Il lupo grigio indiano (Canis lupus pallipes) è una sottospecie di lupo grigio il cui habitat si situa tra Israele e il subcontinente indiano. È intermedio in grandezza tra il lupo grigio tibetano e il lupo grigio arabo, ma è privo di borra invernale soffice. Le analisi genomiche indicano che la popolazione situata in India possiede due aplotipi filogeneticamente basali in confronto a tutti i lupi grigi attuali, tranne quelli dell'Himalaya, per cui è stato proposto di classificarlo come una specie a parte.

Tassonomia.
Fu descritto scientificamente per la prima volta nel 1831 dall' ornitologo britannico William Henry Sykes, che lo battezzò ""Canis pallipes"". Nel 1941, Reginald Pocock lo subordinò alla specie ""Canis lupus"", assegnandogli il trinomiale ""Canis lupus pallipes"".

Nel subcontinente indiano l'animale è composto da due aplogruppi strettamente imparentate a specie indigene presenti nelle zone aride e semiaride delle pianure peninsulari indiane. Nel 2009 fu proposto di rinominare queste popolazioni ""Canis indica"", effettivamente assegnandogli lo stato di specie a parte del lupo grigio. Il comitato della nomenclatura, CITES sconsigliò l'azione, ma propose di aggiungere il nome nel database della sottospecie come sinonimo tassonomico. La proposta fu basata su un singolo studio desunto da un limitato numero di esemplari presenti nei musei, che, in via teorica, potrebbero non rappresentare la popolazione attuale.

Prima di questo, due studi avevano scoperto, attraverso il sequenziamento del DNA mitocondriale, che il lupo indiano è più basale delle altre sottospecie di lupo grigio, tranne quelle dell'Himalaya, che sono ancora più antiche. Ulteriori studi comparativi delle sequenze geniche dei lupi confermarono questa posizione. Uno di questi studi, basato su una stima sulla divergenza delle stirpi tra lupi e coyote a base dei reperti fossili, giunse alla conclusione che il lupo indiano si diversificò dalla stirpe degli altri lupi e i cani domestici all'incirca 400,000 anni fa. Un ulteriore studio che espresse scetticismo sull'analisi precedente fornì una cronologia meno elevata di 270,000 anni fa. L'albero filogenetico illustrato sotto dimostra la posizione filogenetica dell'animale, incluso la sua data di divergenza:

Attualmente, diversamente da MSW, solo NCBI e GenBank riconoscono ""Canis indica"".

Descrizione.
È simile al lupo grigio europeo, ma più piccolo, meno robusto, e possiede il pelo più corto, con una borra quasi assente. I maschi e le femmine adulte pesano tra i 19 e i 25 chili e 17 e 22 chili rispettivamente, e misurano da 103 a 145 cm di lunghezza e da 57 a 72 cm al garrese. Simile al lupo grigio arabo, possiede un manto estivo corto e grossolano, sebbene il pelo della schiena rimanga lungo anche durante l'estate, un adattamento che potrebbe essere in risposta alle radiazioni solari intense presenti nel suo areale. Il manto è generalmente d'un colore grigio-rossastro o rosso-biancastro con sfumature grigie. I peli sono hanno sfumature nere sul dorso, che dimostra la presenza di una macchia a forma di V intorno alle spalle. Gli arti sono più chiari del corpo, mentre il torace e l'addome sono quasi bianchi. I cuccioli nascono con una pelliccia marrone-cenerino, con una macchia bianca sul torace che scompare con l'avanzare dell'età. Gli esemplari melanici sono rari, ma sono stati segnalati in Ladakh, nel distretto di Solapur e in due regioni d'Iran. In quest'ultimo Paese, è stato dimostrato che la mutazione era un fenomeno naturale, contrariamente a ciò che avvenne nei lupi nordamericani, che derivono l'allele K, responsabile del manto nero, da antichi incroci con i cani.

Nel comportamento non differisce molto dalle altre sottospecie di lupo grigio, sebbene viva di norma in branchi relativamente piccoli che raramente superano i 6-8 individui. È noto anche essere meno vocale, ululando solo raramente. Almeno un esemplare solitario è stato segnalato associandosi con una coppia di cuon alpini nel Debrigarh Wildlife Sanctuary. Tende a riprodursi dall'ottobre fino al tardo dicembre, partorendo nelle fosse o nelle gravine. Si nutre principalmente di antilopi, cervi pomellati, roditori e lepri. Quando caccia le antilopi agisce tipicamente in coppia, con un lupo a fungere da distrazione mentre l'altro attacca la preda alle spalle.

Areale e status attuale.
I lupi erano comuni nella terra santa all'est e all' ovest del Giordano. Diminuirono notevolmente tra il 1964 e il 1980 grazie alla persecuzione da parte dei pastori. Attualmente, le leggi ambientali in Israele aiutano a mantenere una popolazione di lupi abbastanza elevata, che si diffonde nei paesi confinanti. La Turchia potrebbe giocare un ruolo importante nella regione, dato la sua contiguità con l'Asia centrale. Le montagne di questo Paese sono un rifugio importante per i pochi lupi rimasti in Siria. Una piccola popolazione di lupi è presente nelle alture del Golan, dove viene protetto indirettamente dalle attività militari nella zona. Sebbene i lupi in Turchia non sono legalmente protetti, potrebbero consistere in circa 7,000 esemplari.

Non vi sono molti dati sui lupi presenti in Iran, sebbene la specie fosse già presente in tutto lo stato in bassi numeri fin dagli gli anni settanta. Non sono disponibili censimenti sui numeri di lupi presenti in Iran, ma si sa che sono assenti solo nel deserto centrale e nel deserto del Dasht-e Lut. I lupi in Iran continuano a soffrire dalla distruzione ambientale, il bracconaggio e la perdita di prede.

Le regioni settentrionali dell'Afganistan e del Pakistan sono rifugi importanti per questa specie. Si stima che vi siano circa 300 lupi in una zona vasta 60,000 chilometri quadrati tra il Jammu ed il Kashmir nell'India settentrionale e ancora altri cinquanta nell'Himachal Pradesh. Gli indù tradizionalmente non cacciano i lupi, persino quelli pericolosi, siccome credono che abbatterne uno possa causare uno scarso raccolto. La comunità tribale dei Santals però non li considerano speciali, e li cacciano come qualsiasi altra selvaggina. Durante l'amministrazione britannica, i lupi non erano considerati animali da sport, e venivano abbattuti principalmente per rispondere agli attacchi alla selvaggina, il bestiame e gli umani. Nel 1876, negli stati della frontiera nordoccidentale e del Bihar, furono abbattuti 2,825 lupi dopo che questi uccisero ben 721 persone. Due anni dopo, ne furono abbattuti 2,600 dopo una serie di aggressioni che risultarono nella morte di 624 persone. Negli anni venti, lo sterminio dei lupi era una priorità sia nelle province nordoccidentali che nell'Awadh. In tutto, nell'India britannica, tra il 1871 ed il 1916 furono uccisi 100,000 lupi. Attualmente in India, i lupi sono distribuiti negli stati del Gujarat, Rajasthan, Haryana, Uttar Pradesh, Madhya Pradesh, Maharashtra, Karnataka e Andhra Pradesh. Nel 2004, in India fu stimato che ci fossero circa 2000-3000 esemplari. Si trovano soprattutto al di fuori delle riserve protette, e si cibano principalmente di bestiame, come pecore e capre. Caccia ancora prevalentemente prede selvatiche in alcune zone protette, come nei parchi nazionali di Velavadar e di Panna. Sebbene sia stato protetto sin dal 1972, i lupi in India sono classificati come specie in pericolo, con diverse popolazioni presenti in piccole zone sfruttate dagli umani. Benché sia presente in Nepal e Bhutan, non ci sono dati sui lupi in questi stati.

Relazioni con gli umani.
Aggressioni.
Il lupo indiano ha una lunga storia di predazione sui bambini, un fenomeno nominato ""child-lifting"". Nel 1878, nell'Uttar Pradesh, 624 persone furono uccise da lupi, ed altri 14, nello stesso periodo vennero uccisi in Bengala. Nel 1990, nelle provincie centrali e nel Berar furono uccise 285 persone. Tra il 1910 e 1915, nell'Hazaribag i lupi uccisero 115 bambini, mentre 122, tra il 1980 ed il 1986 furono uccisi nella stessa zona. Dal marzo al luglio del 1996, nella regione del Janpur, nel distretto di Pratapgarh, nel Sultanpur e nell'Uttar Pradesh, i lupi uccisero 21 bambini e ne ferirono 16. Tra il 1993 ed il 1995, nei distretti di Koderma e Latehar, cinque branchi di lupi attaccarono 80 bambini, 20 dei quali furono salvati. Le vittime furono attaccate principalmente durante l'estate di sera, spesso nei villaggi.

In Iran, da millenni sono segnalate aggressioni da parte dei lupi. Come nel caso d'India, sono stati segnalati molti casi in cui i lupi hanno aggredito i bambini. Ogni tanto è stato attaccato persino un adulto, come nel caso in cui un poliziotto fu abbattuto e divorato da tre lupi quando nel momento in cui è smontato da cavallo. Nel 2005, un lupo,nel villaggio di Vali Asr, nel Mazandaran, aggredì fatalmente un senzatetto di fronte a vari testimoni. Verso la fine del 2008, un lupo fu soffocato a morte quando tentò di attaccare una anziana nel cimitero di Kashan.

Nella cultura.
I lupi, ogni tanto, appaiono anche nella mitologia indiana. Nell""'Harivaṃśa"", Kṛṣṇa utilizzando i suoi peli, crea dei lupi per costringere il popolo dei Vraja a migrare nella città di Vrindavan. Nel ""Rigveda"", Rijrsava venne accecato da suo padre per aver consegnato 101 montoni di proprietà della sua famiglia ad una lupa. Da quel momento Rijsava prega agli ashvin di restituirgli la vista. Bhima, il vorace figlio di Vāyu, viene spesso chiamato """"colui dallo stomaco di lupo"""".

Il lupo ha una reputazione ambivalente nella cultura dell'Iran, essendo demonizzato negli Avestā come una creazione di Arimane, ed ancora oggi utilizzato come personaggio nefasto nei racconti per bambini.

I lupi presenti in India svolgono un ruolo importante ne """"Il libro della giungla"""" di Rudyard Kipling, in cui un branco chiamato ""popolo libero"" nella municipalità del Seoni adotta il cucciolo di uomo, Mowgli, insegnandogli la legge della giungla e proteggendolo sia dalla tigre Shere Khan che dai dhole.
"
"Eugenio Camillo Costamagna

Biografia.
Nel 1895 fondò a Torino il settimanale ""La Tripletta"", nome ispirato a un modello di bicicletta a tre posti. L'anno dopo, assieme ad Eliso Rivera, fu il fondatore a Milano della ""Gazzetta dello Sport"" (3 aprile 1896).

Fu tra i coordinatori del Giro d'Italia, evento creato (nel 1909) e organizzato dallo stesso quotidiano milanese. Rimase alla guida della ""Gazzetta dello Sport"" per 16 anni, dalla fondazione al 31 dicembre 1912, quando lasciò la direzione del giornale e tornò a Torino.

Nella città sabauda fu, nel 1913, tra i fondatori di una nuova pubblicazione, ""Lo Sport del Popolo"". L'editore era lo stesso della ""Gazzetta del Popolo"", il quotidiano più letto nella città sabauda. Il primo numero uscì il 4 aprile 1913. Diretto concorrente del suo ex quotidiano, ""Lo Sport del Popolo"" usciva su carta dello stesso colore rosa del foglio milanese.

Cinque anni dopo, Costamagna morì prematuramente.

Le sue spoglie riposano a San Michele Mondovì in provincia di Cuneo, suo paese d'origine.
"
"Queequeg
"
"Gemello (disambigua)


"
"Antonio Zanon

Figlio di un mercante di seta si trasferì a Venezia nel 1738 per aprire un'attività manifatturiera. Il contatto con Venezia gli diede una visione cosmopolita e moderna, che seppe trasferire nel contesto friulano. Oltre alle importanti innovazioni nell'industria della seta, condusse una battaglia per l'introduzione della patata nell'agricoltura della pianura friulana.

Nel 1762 fu tra i fondatori della Società di Agricoltura Pratica di Udine che si proponeva di studiare le nuove tecniche da introdurre nel settore agricolo.

A Udine sono a lui intitolati una via centrale e un istituto tecnico (ex commerciale) con indirizzi economici, linguistici e informatici.
La fondazione dell'Istituto risale al 1866, ad opera del commissario regio Quintino Sella e, fino al 1878, dipendente dal Ministero dell'Agricoltura, Industria e Commercio.
A partire dal 1867 e fino alla prima guerra mondiale, per iniziativa dello stesso Sella, vengono pubblicati gli Annali scientifici del Regio Istituto Tecnico. Risale al 1883 l'intitolazione ad Antonio Zanon.



"
"Command &amp; Conquer: Red Alert 2

Command & Conquer: Red Alert 2 è un videogioco strategico in tempo reale, seguito di """".

Trama.
Successivamente alla morte di Stalin e alla vittoria degli Stati Uniti d'America sull'Unione Sovietica, la minaccia di una nuova invasione delle forze comuniste viene scongiurata per mezzo dell'Alleanza Socialista Mondiale, un'organizzazione umanitaria finalizzata alla pace tra le due potenze mondiali. A capo di questa viene posto un fantoccio degli Stati Uniti, il Premier russo Alexander Romanov. Per un breve periodo di tempo regna la pace e la prosperità: tale equilibrio, tuttavia, viene ben presto spezzato. Romanov e il suo assistente Yuri, infatti, danno il via ad un nuovo progetto di espansione il cui scopo è quello di estendere i domini sovietici e di distruggere gli Alleati, capitanati dagli Stati Uniti (a differenza di Red Alert, in cui aveva a capo il Regno Unito). L'Unione Sovietica, stavolta, può avvalersi di nuove unità letali per il nemico: le WSA, altrimenti dette «Yuri», truppe speciali addestrate al controllo mentale. La prima fase di tale progetto riguarda l'incursione all'interno degli Stati Uniti stessi di tali unità, dopodiché si passa all'attacco diretto, durante il quale si fa un uso massiccio di Dirigibili Kirov e di Paracadutisti.

Modalità di gioco.
Le due superpotenze si contraddistinguono soprattutto per le tecnologie di cui si avvalgono.
L'Alleanza fa uso delle seguenti tecnologie, inventate da Albert Einstein:

L'Unione Sovietica, invece, dispone delle seguenti tecnologie:

Yuri's Revenge.
L'anno successivo venne pubblicata un'espansione per il gioco dal titolo """".

Filmati.
""Command & Conquer: Red Alert 2"" e la sua espansione anticipano le missioni delle proprie campagne con dei brevi filmati girati con attori in carne e ossa. Tra di essi ci sono anche dei nomi noti come ad esempio Ray Wise nel ruolo del Presidente degli Stati Uniti oppure Udo Kier, che impersona Yuri.


Colonna sonora.
Le musiche di ""Red Alert 2"" sono state composte da Frank Klepacki, che ha collaborato per molto tempo insieme a Command & Conquer.

"
"Aalen

Aalen è una città di abitanti (dato del ) situata nella parte orientale del Baden-Württemberg 67 km circa a est di Stoccarda e 48 km a nord di Ulma e a 429 metri sul livello del mare.

Fa parte dell'Ostalbkreis, ossia del circondario (""Kreis"") del Giura orientale (in tedesco ""Ostalb"").

Possiede manifatture di lana e cotone, oltre che alcune industrie del settore chimico, metallurgico e per la lavorazione del cuoio; nelle vicinanze della città si trovano vasti giacimenti di ferro.

Aalen si fregia del titolo di ""Grande città circondariale"" (""Große Kreisstadt"").

Il termine (""Aaleniano""), proposto dal geologo Karl Mayer-Eymar, deriva dalla città di Aalen e sta ad indicare un piano geologico che segna il passaggio tra le formazioni del Lias e quelle del Dogger.

Geografia fisica.
Aalen è situata sul corso superiore del fiume Kocher, ai piedi del Giura svevo, a sud e sud-est e vicino alla catena collinare chiamata Ellwanger Berge a nord.

Il fiume Kocher attraversa la città provenendo da Oberkochen a sud, ne suo corso attraversa il quartiere di Unterkochen e poi il centro della città dove vi sfocia l'Aal, un piccolo corso d'acqua che si estende solo sul territorio cittadino. Successivamente, il Kocher attraversa il quartiere di Wasseralfingen, poi lascia la città diretto verso Hüttlingen.

Nei pressi della città originano anche i fiumi Rems (vicino Essingen, a ovest di Aalen) e Jagst (vicino Unterschneidheim, a est di Aalen) entrambi affluenti del Neckar.

L'altitudine al centro di piazza del mercato è pari a 430 m s.l.m. Il punto più basso del territorio è il fiume nei pressi Lein Rodamsdörfle, il punto più elevato è il monte Grünberg, vicino Unterkochen a 733 m s.l.m.

Geologia.
Il territorio di Aalen si estende su tutti e tre i gruppi litostratigrafici presenti nel sud della Germania: la parte meridionale della città e il massiccio Flexner sono sulla sommità del Giuria bianco, il centro della città si trova sul Giura bruno e una parte di Wasseralfingen è sul Giura nero. 

Estensione del territorio della città.
Il territorio della città si estende per 18 km in direzione nord-sud e 25 km in direzione est-ovest. La superficie è pari a 14 662,8 ettari dei quali il 42,2% (6,186.2 ettari) sono area agricola utilizzata e il 37,7% (5 534,9 ettari) sono foresta. L'11,5% (1 692,3 ettari) è edificato oppure edificabile, il 6,4% (932,8 ettari) è usato per infrastrutture stradali.
Le infrastrutture sportive, ricreative e i parchi costituiscono l'1% (152,7 ett.), altri settori 1,1% (163,9 ettari).

Lista dei quartieri:









Clima.
Siccome Aalen si estende sulle scarpate del Giura Svevo, il Albuch e paesaggi Härtsfeld, e trascende un dislivello di 355 metri, il clima varia da distretto a distretto.

I seguenti dati provengono dalla stazione meteorologica, situato tra il centro della città e Wasseralfingen a circa 48 ° 51'02 ""N 10 ° 05'44"" E / 48,85056 ° N 10,09556 ° E / 48,85056; 10,09556 (stazione meteo), ed è operativa dal 1991.

La durata del soleggiamento è di circa 1800 ore all'anno, che in media è di 4,93 ore al giorno. Così Aalen è superiore alla media tedesca di 1550 ore all'anno. Tuttavia, con 167 giorni di precipitazione, la regione Aalen è anche al di sopra della media tedesca del 138. La piovosità annuale è di 807 millimetri, che mette Aalen verso il centro moderato all'interno del Baden-Württemberg. La media fluttuazioni di temperatura fino a -11,6 °C in gennaio e 32.7 °C in luglio; in seguito una temperatura annuale media di 9.9 °C. Qui Aalen come ranghi è ben al di sopra della media tedesca di 8,2 °C e il Baden-Württemberg media di 8,1 °C.

Comuni confinanti.
I seguenti comuni sono ai confini di Aalen. Essi sono elencati in senso orario, iniziando a sud, con le loro rispettive distanze lineari dal centro della città di Aalen indicate tra parentesi:

Oberkochen (6 chilometri), Essingen (6 chilometri), Heuchlingen (11 chilometri), Abtsgmünd (9 km, 5,6 km), Neuler (10 chilometri), Hüttlingen (6 chilometri), Rainau (10 chilometri), Westhausen (9 km, 5,6 km), Lauchheim (12 km, 7,5 km), Bopfingen (20 chilometri) e Neresheim (20 chilometri), tutti nel distretto di Ostalbkreis, inoltre Heidenheim an der Brenz (18 chilometri) e Königsbronn (10 chilometri), sia nel distretto di Heidenheim.

Storia.
Primi insediamenti.
Le prime tracce di presenza umana nell'area sono testimoniate dai ritrovamento di utensili in selce e tracce di insediamenti risalenti al mesolitico datati tra l'VIII e il V millennio a.C. in diversi siti sulle rive del fiume Kocher e nelle valli dello Jagst.

Sull'altopiano Schloßbaufeld, situato dietro Kocherburg è stato ritrovato un insediamento collinare, il cui nucleo risale all'età del bronzo. Invece nella foresta di Appenwang nel quartiere di Wasseralfingen sono stati ritrovati tumuli della cultura di Hallstatt.
A Aalen e Wasseralfingen sono state ritrovate monete d'oro e d'argento di origine celta, i celti hanno eretto fortificazioni ed un muro in pietra presso Schloßbaufeld. Ulteriore testimonianza della presenza della cultura celtica è una ""Viereckschanze"" presso Heisenberg (Wasseralfingen).

Periodo romano.
Attraverso alcune mura di fondazione scavati attorno al 150 d.C. si è riuscito a comprendere che l'Aalen divenne parte dell'impero romano, nelle immediate vicinanze del Limes retico.
I romani avevano eretto un castrum (lat. = castra-ae = accampamento) per ospitare l'unità di cavalleria Ala II Flavia milliaria, che è noto oggi come Kastell Aalen (""Fortezza romana di Aalen""). Il sito è ad ovest del centro della città odierna, alla base della collina Schillerhöhe. Con circa 1.000 cavalieri, è stata la più grande fortezza di ausiliari lungo il Limes retico.
Altri insediamenti civili sono stati costruiti adiacentemente, a sud e ad est. Circa 260, i romani si ritirarono dietro la loro frontiera e non avendo occupato la Germania tornano al fiume Reno e al Danubio, mentre gli Alamanni hanno assunto il controllo della regione. L'insediamento civile ha continuato ad esistere per il momento. Tuttavia, un insediamento continuo tra l'epoca romana e il Medioevo non è stato rilevato.

Fondazione della città.
Gli archeologi, grazie alle scoperte di tombe alamanniche provenienti dal VII secolo, compresero la radice storica del villaggio di Aalen.
Nelle pareti nord e ovest della chiesa di S. Giovanni, che si trova direttamente adiacente alla porta orientale della fortezza romana, alcune pietre romane sono stati aggiunte. L'edificio, tuttora esistente, risale probabilmente al secolo nono.

Nel Medioevo, la prima volta che un luogo che faceva parte di Aalen fu menzionato è stato nell'839, quando l'imperatore Luigi il Pio diede il permesso al monastero di Fulda di concludere uno scambio immobiliare con il villaggio di Hammerstadt, allora conosciuto come Hamarstat. La stessa Aalen era per la prima volta in un inventario di Ellwangen Abbey, insieme ad un nobile mino di nome Corrado di Aalen. Questo nobile, probabilmente, ha avuto il suo castello in un sito a sud del centro della città di oggi ed è probabilmente il all'abbazia di Ellwangen, poi alla Casa di Hohenstaufen, e infine alla Casa di Oettingen. Il 1426 è stata l'ultima volta che un membro di quella casa era attestato in connessione con Aalen. I documenti indicano che la città di Aalen è stata fondata dal Hohenstaufen tra 1241 e 1246, ma ad un sito diverso da quello del villaggio, come dal nome, che si suppone distrutto nel 1388 nel corso della guerra tra l'Alleanza delle città sveva e dei Duchi di Baviera. Più tardi, i conti di Oettingen sono stati capi della città, che è attestata per la prima volta per il 1340. Hanno dato in pegno la città al conte Eberhard II e quindi alla Casa del Württemberg nel 1358 o 1359 in cambio di una somma di denaro.

Città imperiale.
Designazione come città imperiale.
Nella guerra del Sacro Romano Impero contro il Württemberg, l'imperatore Carlo IV, ha preso la città di Aalen dopo un assedio senza combattere. Il 3 dicembre 1360, ha dichiarato Aalen una città libera dell'Impero, una città responsabile solo per l'imperatore, che lo fu fino al 1803.
Nel 1377, Aalen aderì all'Alleanza delle città sveva e nel 1385, per la prima volta, il termine civitas apparve nel sigillo della città.
Nel 1398, invece, è stato concesso il diritto di tenere mercati mentre nel 1401 vi fu una giurisdizione adeguata. Tuttavia, Aalen non poteva acquisire un ampio territorio, consisteva solo della città stessa e di alcuni villaggi.

La vista sulla città antica è conservata ed è stata fatta nel 1528. È stato fatto come base di una querela della città contro i conti di Oettingen al Reichskammergericht a Speyer. Essa mostra Aalen circondato da mura, torri e fossati doppi. La situazione dei fossati, che aveva una cintura argine tra loro, è riconoscibile dai nomi delle strade di oggi di Nördlicher, Östlicher, Südlicher e Westlicher Stadtgraben (Nord, Est, Fossato meridionale e occidentale, rispettivamente). Il muro era di circa 6 metri di altezza, con 990 metri di lunghezza e chiusi su una superficie di 5,3 ettari. Sulla sua fondazione, la città aveva due porte della città: la Porta Superiore o Ellwangen, a est, e la porta di San Martino a sud. A causa di frequenti inondazioni, la porta di San Martino fu murata nel XIV secolo e sostituita dalla Porta di Basso o Gmünd costruita in Occidente prima del 1400. Più tardi, alcuni cancelli collaterali minori sono stati costruiti. Ha avuto luogo il Wettegasse (oggi Marktplatz, ""piazza del mercato"") e la Straße Reichsstädter. Così il corso del mercato è stato, come al solito ormai, da una porta all'altra, ma ad Aalen è stato piegato a L come tra il cancello meridionale (S. Martino) e quello orientale (Ellwangen).

Intorno al 1500, invece, il cimitero civico è stato trasferito dalla chiesa della città alla chiesa di San Giovanni. Nel 1514, il Vierundzwanziger (""Gruppo dei 24"") è stata la prima assemblea costituita dai cittadini.

Riforma.
Delegato dal duca Luigi III, il 28 giugno 1575, 30 anni dopo la morte di Martin Lutero, Jakob Andreae, professore e rettore dell'Università di Tubinga, è arrivato ad Aalen.
Il sermone ha convinto il sindaco e il consiglio dei cittadini ad adottare la riforma nella città. Andreae soggiornò in Aalen per quattro settimane per aiutare la città e i suoi cittadini all'adattamento. Questi portò con sé enormi cambiamenti, per cui il consiglio ha proibito al sacerdote cattolico di celebrare messe e sermoni. Tuttavia, dopo le vittorie degli eserciti imperiali all'inizio della Guerra dei Trent'anni, il Principe-Prepositura di Ellwangen, che era ancora titolare del diritto di patronato ad Aalen, fu in grado di restituire temporaneamente il cattolicesimo in Aalen. Dopo successi militari dell'Unione protestante, le pratiche della chiesa protestante furono istituite di nuovo.

Incendio della città del 1634.
Nella notte del 5 settembre 1634, due insegne dell'esercito di Bernardo di Sassonia-Weimar combatterono contro l'alleanza degli svedesi e si ritirarono dopo la battaglia di Nördlingen incendiando due carri in polvere, per non cedere il materiale di guerra ai soldati croati già entrati in città e per impedire la loro avanzata. Il risultato è stato un incendio della città. Circa la sua estensione, esistono valutazioni diverse.
Secondo i conti del XVII secolo, la chiesa e tutti gli edifici della città, ad eccezione della torre Schwörturm, sono stati vittime del fuoco, e solo nove famiglie sopravvissute. La ricerca del XIX secolo fatta da Hermann Bauer, storico pastore luterano e locale, fu valutata non coerente ed esagerato, poiché è fuori discussione che la chiesa e gli edifici della città in una ""piuttosto grande"" circonferenza circoscritta attorno ad esso sono state distrutte. L'incendio ha distrutto anche l'archivio della città sistemato in un'aggiunta alla chiesa, con tutti i suoi documenti.
Dopo l'incendio, i soldati dei due eserciti hanno attraversato la città saccheggiandola gravemente. Ci sono voluti, infatti, quasi 100 anni perché la città riacquistasse di nuovo l'approccio di una popolazione di 2.000.

Truppe francesi attraversarono Aalen nel 1688 nel corso della guerra dei Nove anni, però, a differenza di altri luoghi, senza lasciarne danni gravi. I francesi riattraversarono il territorio di Aalen anche nel 1702 durante la guerra di successione spagnola e nel 1741 durante la guerra di successione austriaca.
Il crollo della Torre della Chiesa di Città nel 1765, essendo presumibilmente statica, non è stata presa in considerazione abbastanza bene per la ricostruzione dopo l'incendio della città del 1634. La torre crollando colpì due persone morti per le ferite, e distrusse, inoltre, la navata, lasciando solo la croce d'altare intatta. Le pareti restanti dovevano essere abbattute a causa del grande danno. La ricostruzione iniziò lo stesso anno, creando l'edificio ancora oggi esistente.
Il 22 novembre 1749 è stato firmato, ad Aalen, essendo una città imperiale e quindi neutrale, il protocollo di Aalen dal Ducato di Württemberg e il Principe-Prepositura di Ellwangen, che regolano la convivenza di luterani e cattolici romani nel luogo stabilito congiuntamente di Oberkochen.

Epoca napoleonica.
L'attacco francese su Aalen del 1796 derivò un grave saccheggio durante la guerra della prima coalizione. La guerra della Seconda Coalizione si concluse nel 1801 con il trattato di Lunéville, che ha portato alla mediatizzazione tedesca del 1803 che ha assegnato la maggior parte delle città imperiali, ai Principati vicini. Aalen è stata assegnata per l'elettorato di Württemberg e divenne sede del Distretto (""Oberamt"") di Aalen. Durante la guerra della Coalizione, il 6 ottobre 1805, Napoleone Bonaparte arrivò ad Aalen, portando insieme un esercito di 40.000.
Questo evento, insieme con le truppe bavaresi e austriache in movimento in alcuni giorni più tardi, ha causato miserie che secondo il segretario comunale ""no piuma può descrivere"".
Nel 1811, il comune di Unterrombach è formato da alcuni villaggi precedentemente appartenenti ad Aalen, alcuni ai Baroni di Wöllwarth, ed i villaggi ad est sono stati assegnati al comune di Unterkochen.

Nell'epoca delle guerre napoleoniche, le mura della città non erano più di utilizzo. Nel XVIII secolo, il mantenimento di mura, porte e torri è stato trascurato sempre di più. Per le riparazioni approfondite, i fondi non mancavano, almeno di fronte a delle spese enormi della guerra. A partire dal 1800, la maggior parte delle torri sono state demolite, gli altri edifici seguirono presto, per cui le fortificazioni sono oggi quasi completamente scomparse.

Rivoluzione industriale.
Prima della rivoluzione industriale, l'economia di Aalen è stata modellata dal suo ambiente rurale. Molti cittadini hanno perseguito l'agricoltura, oltre il loro mestiere. Un mestiere spesso perseguito era la concia, infatti, nella metà del XIX secolo, c'erano dodici concerie di Aalen nel importante mercato di vendita di Ulm. Si organizzavano e acquistavano tessiture, che producevano articoli di biancheria e di lana, e la cottura di pasta dolce e panpepato.
A Aalen, l'industrializzazione è diventata evidente molto lentamente. Un primo picco è stato il 1840, quando tre stabilimenti per le unghie e altre fabbriche emersero. È stato il collegamento con la rete ferroviaria e con l'apertura della linea ferroviaria Rems da Bad Cannstatt a Wasseralfingen nel 1861, che ha portato un lungo aumento industriale di Aalen, insieme con l'acciaieria reale (poi Schwäbische Hüttenwerke) in Wasseralfingen. Estensione della Ferrovia Rems di Nördlingen nel 1863, l'apertura della ferrovia Brenz nel 1864 e della Ferrovia Jagst Superiore nel 1866, hanno trasformato Aalen. Inoltre, tra il 1901 e il suo arresto nel 1972, la Ferrovia Härtsfeld ha collegato Aalen con Dillingen an der Donau via Neresheim.
Un impianto di manutenzione, una circolare, un ufficio amministrativo, due negozi di manutenzione dei binari e la stazione merci con una diramazione industriale hanno plasmato la città, in modo che Aalen in quel contesto storico è etichettata dagli storici di oggi come ""città ferroviera"".
Nel 1866, l'officina del gas Aalen è stata aperta e l'illuminazione a gas è stata introdotta.
Nel 1870, un moderno sistema di approvvigionamento idrico è stato avviato così come nel 1912 la rete elettrica. Nel 1935, finalmente, le luci di prima strada a trazione elettrica sono state installate.

Aalen per combattere la carenza di abitazioni da lotta durante e dopo la prima guerra mondiale, impostò le aree di caserma di regolamento a Schlauch e ad Alter.
Nonostante il settore è paralizzato dalla Grande depressione del 1929, i bagni pubblici al torrente Hirschbach sono stati modernizzati, ampliati e riaperti nel 1931.

Epoca nazista.
Nelle elezioni federali del 1932, il partito nazista eseguito sotto la media ad Aalen con il 25,8% dei voti rispetto al 33,1% a livello nazionale, essendo così secondo al Partito di Centro che ha portato a 26,6% (11,9% a livello nazionale) e davanti del Partito socialdemocratico di Germania con 19,8% (20,4%). Il partito nazista ha portato ancora al di sotto della media di tedeschi con 34,1% (43,9% a livello nazionale), ma è diventato il partito di gran lunga più forte di Aalen, seguito dalla parte centro inalterata a 26,6% (11,3%) e dai socialdemocratici (18,6% / 18,3%).

Durante il regime nazista in Germania, nel 1936, un quartiere militare di equitazione e scuola guida è stata distribuita in Aalen, così come un ufficio di rifornimento dell'esercito (Heeresverpflegungsamt), un ufficio arsenale filiale (Heeresnebenzeugamt) e un ramo dell'esercito munizioni istituto (Heeresnebenmunitionsanstalt).

Nel 1935, sono cominciate le fusioni con comuni limitrofi. Nel 1938, il Oberamt fu trasformato in Landkreis di Aalen e il comune di Unterrombach è stato sciolto. Il suo territorio era per lo più aggiunto a Aalen, con l'eccezione di Hammerstadt, che è stato aggiunto al comune di Dewangen. Forst, Rauental e Vogelsang sono stati aggiunti a Essingen (nel 1952 tutto il territorio comunale ex Unterrombach è stata incorporata in Aalen, con l'eccezione di Forst, che fa parte del Essingen).

Nel settembre del 1944, il campo di concentramento Wiesendorf, un sottocampo di Natzweiler-Struthof, è stato messo su. È stato designato per tra 200 e 300 prigionieri che sono stati costretti ai lavori forzati in imprese industriali nelle vicinanze. Fino allo scioglimento del campo nel febbraio del 1945, 60 prigionieri sono morti. Tra il 1946 e il 1957, gli edifici del campo furono abbattute, le sue fondamenta sono ancora al loro posto in casa Moltkestraße 44/46. Inoltre, numerosi campi di lavoro dove esiste prigionieri di guerra e donne e uomini provenienti da paesi occupati dalla Germania sono stati raggruppati, che dovevano lavorare per l'industria delle armi in aziende importanti come Schwäbische Hüttenwerke e la fabbrica di macchine Alfing Keßler.

Aalen è stato per lo più risparmiata di attività combattere nella seconda guerra mondiale. È stato solo nelle ultime settimane della guerra che Aalen divenne bersaglio di guerra aerea, che ha portato alla distruzione e gravi danni di parti della città, dalla stazione ferroviaria e altri impianti ferroviari. Una serie di attacchi aerei che sono durati per più di tre settimane ha avuto il suo picco il 17 aprile 1945, quando le United States Army Air Forces hanno bombardato la sede arsenale delle filiali e la stazione ferroviaria. 59 persone sono state uccise, più della metà dei quali sepolti dai detriti, e più di 500 persone hanno perso le loro case: 33 abitazioni, 12 edifici e altri 2 ponti sono stati distrutti; 163 edifici, tra cui 2 chiese sono state danneggiate e cinque giorni dopo, i governanti nazisti di Aalen sono stati destituiti dalle forze Usa.

Dopoguerra.
Al momento della fondazione dello Stato di Baden-Württemberg nel 1952, Aalen divenne parte di quello Stato. Con il Baden-Württemberg e la riforma territoriale del 1973, il Distretto di Aalen è stato fuso nel distretto Ostalbkreis. Aalen divenne sede di quel distretto mentre nel 1975, il territorio della città ha raggiunto la sua dimensione attuale.

La popolazione di Aalen superò il limite di 20.000 abitanti stabilito dall'obbligo per lo Stato della Große Kreisstadt (""città del distretto maggiore"") nel 1946. Il 1º agosto 1947, Aalen è stata dichiarata Unmittelbare Kreisstadt (""città del distretto immediata""), e con l'entrata in vigore della Gemeindeordnung (codice comunale) del Baden-Württemberg il 1º aprile 1956, è stata dichiarata Große Kreisstadt.

Religione.
Il 31 dicembre 2008, 51,1% degli abitanti della città intera erano membri della Chiesa cattolica, il 23,9% erano membri della Chiesa evangelico-luterana. Circa il 25% appartengono ad altre o a nessuna comunità religiosa oppure non ha fornito informazioni.
Il quartiere della città di Waldhausen era il quartiere con la più alta percentuale di abitanti cattolici romani (75,6 %); il quartiere centrale era quello con la più alta percentuale di evangelico- luterana abitanti (25,6 per cento), così come coloro che aderiscono alle altre o nessuna comunità religiose (32,5 per cento).

Protestantesimo.
La popolazione di Aalen in origine era soggetta alla jus patronatus di Ellwangen Abbey, e quindi soggetto alla Diocesi cattolica di Augsburg.

Con l'aiuto del duca di Württemberg, nel 1575 la riforma è stata attuata ad Aalen. Successivamente, Aalen fu una città prevalentemente protestante per secoli, con l'eccezione degli anni dal 1628 fino al 1632. Essendo una città imperiale, Aalen avrebbe potuto governare le sue questioni clericale da sola. Chierici, organisti e maestri di coro erano soggetti direttamente al consiglio comunale.
Dopo il passaggio al Württemberg nel 1803, Aalen divenne sede di un decanato.
Una chiesa molto utilizzata è la chiesa di San Giovanni, situata sul cimitero, ristrutturato nel 1561.

Poiché la popolazione Aalen è cresciuta nel XX secolo, più parrocchie sono state fondate: parrocchia di San Marco con la sua chiesa-edificio del 1967 e la parrocchia di San Martino con la sua chiesa del 1974. Un'altra chiesa, la Chiesa di Cristo, fu eretta nel 1912 e una parrocchia è stata fondata proprio nel 1947. In Fachsenfeld, una chiesa parrocchiale è stata costruita nel 1591, però un afflusso di cattolici nel XVIII secolo si stabilì lì. Altri quartieri di Aalen presenti sono rimasti per lo più cattolici dopo la Riforma, tuttavia Wasseralfingen stabilì una parrocchia luterana nel 1891 e una chiesa nel 1893, la chiesa di S. Maddalena. In Unterkochen, dopo la seconda guerra mondiale venne istituita una parrocchia come bene e una chiesa è stata costruita nel 1960. Tutti e quattro parrocchie appartengono al decanato di Aalen all'interno della Chiesa evangelico-luterana nel Württemberg. Inoltre, ad Aalen ci sono vecchie comunità Pietistic.

Cattolicesimo.
I pochi cattolici del quartiere centrale di oggi erano coperti dalla parrocchia di Unterkochen fino al XIX secolo, una situazione che continuò per alcuni anni anche dopo il completamento della Chiesa di Santa Maria nel 1868 costruita da Georg Morlok. Tuttavia, nel 1872 Aalen ha avuto giustamente la sua nuova parrocchia, e nel 1913, una seconda chiesa cattolica è stata completata, la Chiesa di Salvator, così come, nel 1969, la chiesa di Santa Croce. Nel 1963, una seconda parrocchia era già stata istituita, che nel 1972 ha una nuova chiesa, la Chiesa di S. Maria nuova, che è stata eretta al posto della vecchia chiesa di Santa Maria, demolita nel 1968.
Un'altra chiesa della parrocchia, la seconda chiesa di S. Agostino, fu completato nel 1970.
Nel 1976 e nel 1988 finalmente, la Chiesa di S. Elisabetta e la Chiesa di San Tommaso sono state completate. Inoltre, nel 1963 l'ufficio di San Michele è esistente dal 1963.

Anche Hofherrnweiler è riuscita ad edificare la propria chiesa cattolica, quella di San Bonifacio, nel 1904. I villaggi di Dewangen, Ebnat, Hofen, Waldhausen e Wasseralfingen sono rimasti, dopo la riforma cattolica, inalterati in modo che parrocchie e chiese antiche possano persistere lì. L'Assunzione di Maria Chiesa in Dewangen ha una torre prima gotica e una nuova navata del 1875. L'edificio di oggi della Chiesa Immacolata Concezione di Maria in Ebnat è stato costruito nel 1723, ma la chiesa è stata edificata la prima volta nel 1298.

La Santa Maria, Chiesa di UnterkochenHofen, e il San Giorgio sono chiese fortificate, le cui attuali navate centrali sono state costruite dal 1762-1775. Accanto alla chiesa, è in piedi una cappella tardo gotica di St. Odile, il cui ingresso ha inciso l'anno 1462. Fondazioni di edifici predecessori, invece, sono stati datati al secolo 11 ° e 13 °.

La Chiesa di Santa Maria di Unterkochen fu costruita per la prima volta nel 1248, e per lungo tempo servì ai cattolici di Aalen. Waldhausen ha la chiesa parrocchiale di San Nicola costruita dal 1699 fino al 1716. Wasseralfingen in un primo momento aveva una cappella-di-facilità di Hofen, ma aveva anche una cappella, quella di Santo Stefano, che fu costruita presumibilmente nel 1353 e ampliato nel 1832. Nel 1834, una parrocchia è stata fondata mentre tra il 1881 e il 1883 fu costruita una nuova chiesa di Santo Stefano in architettura neoromanico, che è rimasta come punto di riferimento della parrocchia fino al presente.
Fachsenfeld ha avuto la propria chiesa: il Sacro Cuore del 1895. Tutte le parrocchie cattoliche all'interno di Aalen, sono oggi costituite da quattro unità pastorali nel decanato Ostalb della Diocesi di Rottenburg-Stoccarda, ma alcune di queste unità comprendono anche alcune parrocchie al di fuori di Aalen. L'Unità Pastorale comprende le parrocchie di Essingen, Dewangen e Fachsenfeld e la quarta, invece, comprende Hofen e Wasseralfingen, la quinta unità comprende sia le parrocchie del centro di Aalen e Hofherrnweiler, composto da cinque unità Waldhausen, Ebnat, Oberkochen e Unterkochen.

Cultura e luoghi interesse.
Teatro.
La città gestisce il ""Teatro della Città di Aalen"" (Theater der Stadt Aalen). Essendo stato fondato nel 1991 e avendo sei attori stipendiati, è il più nuovo e il più piccolo teatro civico in Germania. Inoltre gioca regolarmente, ma offre anche quattro club di teatro per tutti i livelli di età. Durante la stagione 2008/2009, 400 rappresentazioni di dieci produzioni attirato più di 21.000 visitatori. Direttore del teatro è Katharina Kreuzhage.

Schubart Premio Letterario.
Come tributo a Christian Friedrich Daniel Schubart, che ha trascorso la sua infanzia e giovinezza ad Aalen, la città impartisce il ""Premio Letterario Schubart"" (Schubart-Literaturpreis) fin dal 1955, questo è uno dei più antichi premi letterari nel Baden-Württemberg. È assegnato ogni due anni a scrittori di lingua tedesca, il cui lavoro in accordo con il ""ragionamento liberale e illuminante"" di Schubart ed è retribuito con 12.000 euro.

Musica.
Nel 1958 è nata la ""Scuola di Musica della Città di Aalen"", dove oggi circa 1.500 studenti seguono corsi tenuti da 27 docenti di musica in 30 soggetti. Dal 2009 la scuola è diretta da Ralf Eisler.

Nel 1977, un'orchestra sinfonica è stata fondata nel Aalen, che oggi si chiama Aalener Sinfonieorchester, e consiste principalmente di docenti e studenti della scuola di musica.
Si eseguono tre concerti pubblici all'anno:. Il ""Concerto di Capodanno"" a gennaio, il ""Concerto Sinfonico"" in luglio e un ""Concerto di Natale"" nel mese di dicembre.
Oltre a ciò, altri festival di musica si svolgono regolarmente ad Aalen, come il Festival Jazz Aalen.

Il reparto di volontariato di Aalen, dal 1952, ha una banda musicale le cui radici risalgono al 1883. Nel 1959, la band ha ricevuto il suo glockenspiel, primo ospite televisivo Pietro Frankenfeld in occasione di una apparizione televisiva.

"
"Tasmania (isola)

La Tasmania è un'isola dell'Australia; insieme ad altre isole minori, costituisce lo Stato di Tasmania. Si trova a sud-est del continente, da cui la separa lo Stretto di Bass. Prende il nome da Abel Tasman, che la scoprì nel 1642; Tasman l'aveva battezzata invece Terra di Van Diemen (nome che rimase in uso fino al 1856).

L'sola ha una superficie di 64.410 km², ed è pertanto la 26-esima isola del pianeta.

Geografia.
Ha una forma grosso modo triangolare, con coste frastagliate. L'interno è costituito da un vasto altopiano (con altitudini comprese fra 1.200 m e 1.500 m) che verso sud-est digrada con una serie di gradini scoscesi. Fra i principali fiumi, si possono citare il Derwent e il Tamar; i laghi sono numerosissimi. Il monte principale è il Ben Lomond (1.573 m). Il clima è temperato e gran parte del territorio è coperto da foreste.


Economia.
Circa 2/5 del territorio complessivo sono coltivati; i principali prodotti agricoli sono cereali, patate e frutta. Grande importanza economica riveste anche l'allevamento.

Le risorse minerarie includono giacimenti di zinco, rame e piombo. Le industrie più sviluppate sono l'alimentare e la cementifera, la produzione di carta e la lavorazione del legno.

Il paesaggio naturale ancora in gran parte incontaminato e il buon clima favoriscono un significativo movimento turistico.

"
"Billy Idol

Dapprima frontman della punk rock band Generation X, raggiunse grande notorietà durante la sua carriera solista negli anni ottanta, grazie a brani come ""White Wedding"", ""Rebel Yell"", ""Eyes Without a Face"" e ""Flesh For Fantasy"".

Biografia.
Adolescenza e Generation X.
Nato in un paese del Middlesex da un commerciante, prese soprannome di ""Billy Idol"" da un episodio avvenuto in adolescenza: quando era a scuola, l'insegnante gli consegnò un compito che lui aveva sbagliato con sopra la scritta in caratteri cubitali """"William is idle"""" (""""William è un fannullone""""). Da quel momento iniziò a farsi chiamare da tutti ""Billy Idol"". Da notare che in inglese entrambi i termini si pronunciano alla stessa maniera (""""aidol""""), ma con la differenza che """"idle"""" significa ""pigro"", ""ozioso"", ""sfaccendato"", mentre """"idol"""" si traduce con ""idolo"".

Nel 1958 la sua famiglia si trasferì a Patchogue, New York, per poi far ritorno in Inghilterra quattro anni dopo, quando si stabilirono a Dorking, nel Surrey. Nel frattempo a New York era nata sua sorella Jane. Nel 1971 la famiglia Broad si trasferì a Bromley, periferia sud-orientale di Londra, dove Idol frequentò la ""Ravensbourne School for Boys"". In seguito poi frequentò la ""Worthing High School for Boys"" (il futuro ""Worthing College"") nel West Sussex. Nell'ottobre 1975 Idol si iscrisse alla facoltà di letteratura inglese della ""University of Sussex"" vicino a Brighton, andando a vivere nel campus di East Slope, ma si ritirò dopo un anno (1976).

Nel frattempo, negli anni in cui il punk 77 cominciava a sconvolgere le regole del rock e della musica, Idol comincia la sua carriera musicale: nel 1976 era entrato nei futuri Siouxsie and the Banshees (ancora non avevano scelto questo nome). Si era anche aggregato al ""Bromley Contingent of Sex Pistols fans"", un gruppo di fan che seguiva i Sex Pistols nei loro concerti. E fu proprio per un servizio televisivo sui fan dei Sex Pistols, nel 1977, che Idol si trovò catapultato con una chitarra in mano sul palco insieme ai ""Chelsea"", band hardcore guidata da Gene October e in cui suonavano anche Tony James, già bassista dei London S.S. e in seguito dei Sigue Sigue Sputnik, ed il batterista John Towe.

L'esibizione fu un successo e la formazione dei ""Chelsea"" venne confermata in blocco da October. Anche questa esperienza ebbe vita breve, in quanto Idol e Tony James lasciarono la band per fondare, insieme al chitarrista Bob Andrews e al batterista Mark Laff, un proprio nuovo gruppo: i Generation X, nome scelto dallo stesso Idol (preso da un libro di sociologia trovato nella biblioteca della madre), con Idol che passò dalla chitarra alla voce. Per quanto si trattasse di un gruppo punk, i Generation X si ispiravano al pop britannico della metà degli anni Sessanta, in forte contrasto con i loro coetanei molto più militanti.

Idol affermò: ""Noi dicevamo l'opposto dei Clash e dei Pistols: loro cantavano 'No Elvis, Beatles né Rolling Stones', ma noi eravamo onesti su quello che ci piaceva: la verità era che tutti stavamo costruendo la nostra musica sui Beatles e sugli Stones"". Non a caso furono uno dei primi gruppi punk ad apparire in televisione a Top of the Pops, sulla BBC. I Generation X firmarono con la Chrysalis Records e pubblicarono tre album, apparendo pure in un ""rockumentary"" del 1980 di Lech Kowalski. La personalità di Idol era però troppo grande per poter essere compressa nei Generation X (che divennero Gen X alla fine degli anni Settanta): la produzione si ammorbidì progressivamente scivolando sul commerciale, finché nel gennaio 1981 Idol abbandonò il gruppo (che si sciolse) per trasferisrsi a New York, dove guidato dall'abile manager Bill Aucoin cominciò la sua carriera solistica in collaborazione con Steve Stevens, Phil Feit e Steve Missal.

Il successo da solista.
La carriera da solista di Idol cominciò con un l'EP ""Don't Stop"" del 1981, che conteneva i brani ""Dancing with Myself"" dei Generation X (originariamente registrato per il loro ultimo album ""Kiss Me Deadly"") e ""Mony Mony"", cover di Tommy James & The Shondells. Nel luglio 1982 uscì il suo album d'esordio, l'eponimo ""Billy Idol"". L'album riscosse un successo inaspettato grazie anche alle hit ""White Wedding"" e ""Dancing with Myself"", che fecero di Idol una presenza fissa nelle rotazioni di MTV.
Nel 1983, nel tentativo di sbarcare anche sul mercato americano, l'etichetta di Idol pubblicò ""Dancing with Myself"" negli Stati Uniti con un video diretto da Tobe Hooper e che fu trasmesso su MTV per sei mesi.

""Rebel Yell"" e gli anni del successo.
Il secondo album di Billy Idol, ""Rebel Yell"", uscito nel 1984, ebbe grande successo e proiettarono Idol tra le superstar musicali negli Stati Uniti. Successivamente la hit sbancò anche le classifiche europee, soprattutto in Germania, Italia, Svizzera e, più tardi, Regno Unito. L'album ottenne un successo planetario ed è considerato il culmine della sua carriera: i singoli ""Eyes Without a Face"", ""Flesh For Fantasy"" e l'omonima ""Rebel Yell"" balzarono in vetta alle charts di tutto il mondo, divenendo alcune canzoni simbolo del pop rock anni '80. Alcune tracce dell'album furono utilizzate anni dopo come colonna sonora di Big, commedia del 1988 diretta da Penny Marshall con Tom Hanks.

Nel 1986 uscì il suo terzo album, ""Whiplash Smile"", che conteneva le hit ""To Be A Lover"", ""Don't Need A Gun"" e ""Sweet Sixteen"". Idol girò un video per la canzone ""Sweet Sixteen"" (scritta da lui) ambientato al Coral Castle in Florida: la canzone si ispirava alla storia di Edward Leedskalnin, un ragazzo lettone che dopo essere stato lasciato dalla sua compagna Agnes Scuffs il giorno prima del matrimonio, cominciò a costruire questa struttura nel corso di decenni. Dopo questo album, Stevens lasciò il gruppo: nello stesso anno il chitarrista partecipò con Harold Faltermeyer alla realizzazione della colonna sonora di Top Gun, compreso il celeberrimo brano strumentale ""Top Gun Anthem"", vincitore di un Grammy Award.

Nel 1987 venne pubblicato un album di remix, ""Vital Idol"", contenente tra l'altro una versione live della cover di ""Mony Mony"" di Tommy James, singolo che arrivò al numeri 1 nelle classifiche americane. Nel 1989 Idol fece un'apparizione recitando la parte di Cousin Kevin nella versione live di Tommy degli Who, che fu poi distribuita in home video e più tardi su DVD. La collaborazione con gli Who si è ripetuta nel 1998.

L'incidente.
Il 6 febbraio 1990, all'angolo tra Gordon Avenue e Fountain Avenue ad Hollywood, Idol fu coinvolto in un serio incidente motociclistico che gli costò quasi una gamba: mentre tornava a casa di notte dal suo studio di registrazione, non si fermò ad un segnale di stop e fu centrato da un'auto: fu necessaria l'applicazione di una placca d'acciaio. Poco prima dell'incidente il regista James Cameron lo aveva selezionato per recitare nella parte di T-1000 in ""Terminator 2 - Il giorno del giudizio"" ed aveva già disegnato delle storyboard a sua immagine, ma chiaramente l'incidente impedì ad Idol di accettare.

Il ritorno con ""Charmed Life"".
Sempre nel 1990 Idol registrò da solo (senza Stevens) il successivo album, ""Charmed Life"" (1990), che si rivelò un altro successo. Da questo album venne estratto un video per il singolo ""Cradle of Love"", brano che venne utilizzato anche nel film di Andrew Dice Clay Le avventure di Ford Fairlane e che ebbe notevole successo negli Stati Uniti più che in Gran Bretagna. Nello stesso anno Billy Idol incontra l’artista italiano “Toscano” Fabrizio Venturi, con il quale Billy Idol sperimenta nei suoi concerti la fusione con la musica Italiana, ospitando sul palco Fabrizio Venturi che interpreta alcune delle sue canzoni. Dato che Idol non era ancora in grado di camminare, fu ripreso sempre dalla cinta in su. Nel video si vede Billy che canta in un appartamento, mentre Betsy Lynn George cerca di sedurre un uomo d'affari. Idol e la George ricrearono la scena iniziale del video agli American Music Awards del 1991. Contro il parere dei medici, Idol fece anche diverse apparizioni per promuovere Charmed Life.

L'insuccesso con ""Cyberpunk"" e la resurrezione.
Gli anni Novanta non furono favorevoli per Billy, dato che la scena pop rock che aveva caratterizzato il decennio precedente stava lentamente svanendo. Nel 1993 Idol pubblicò ""Cyberpunk"". Considerato un album sperimentale, fu registrato in uno studio casalingo utilizzando un Macintosh, cosa altamente innovativa ed inusuale all'epoca. Idol registrò l'album con il chitarrista Mark Younger-Smith ed il produttore Robin Hancock. Furono prodotte anche edizioni speciali dell'album con in allegato un floppy disk contenente uno screensaver. Fu il primo album che indicava l'indirizzo e-mail dell'artista (idol@well.sf.ca.us, ora non più attivo) nel libretto. I risultati però non furono benevoli ed il disco si rivelò tanto un flop per la critica musicale quanto troppo sofisticato per i vecchi fan cresciuti con ""Rebel Yell"".

Idol trascorse un periodo di depressione, nel quale iniziò ad assumere droghe sfiorando nel 1994 la morte per overdose di GHB. Superato questo brutto periodo, Idol si dedicò completamente alla famiglia, essendo divenuto da poco padre. Ha scritto una canzone per il fatto di aver amato una donna e aver poi sofferto nel vederla sposare un altro. Nel 1996 Idol si è esibito dal vivo come ""guest star"" con gli Who in ""Bell Boy"", un successo estratto dalla loro opera rock Quadrophenia, cantando la parte originariamente cantata dal defunto batterista della band, Keith Moon.

In queste brevi apparizioni, Idol si è vestito con un'uniforme da portantino (bellboy in inglese) per riproporre l'eccentricità di Moon sul palco. Nello stesso anno ha partecipato al film ""Il tempo dei cani pazzi"" nel ruolo del killer Lee Turner. Ritornò sotto i riflettori nel 1998, quando interpretò se stesso in ""Prima o poi me lo sposo"", commedia romantica con protagonisti Drew Barrymore e Adam Sandler, nella cui colonna sonora vi era anche la sua canzone ""White Wedding"".
Sempre in campo cinematografico, Idol fece anche un'apparizione in ""The Doors"", film di Oliver Stone sulla vita di Jim Morrison, leader della band in questione, in cui Idol interpreta Cat, il compagno di bevute di Jim Morrison.

Fu anche preso in considerazione per la parte del cattivo, Jacob Kell, in , ma alla fine gli fu preferito Bruce Payne. Si esibì sul palco anche con gli Third Eye Blind. Il 16 aprile 2001 il canale musicale VH1 trasmise ""Billy Idol - Behind the Music"". La serie dei ""Behind the Music"" era molto popolare all'epoca e spesso gli artisti protagonisti delle monografie proposte traevano dei benefici in termini di rinnovato interesse nei loro confronti. Anche con Idol e Stevens successe così, ed infatti tre giorni dopo furono ingaggiati dalla stessa VH1 per uno show (""Storyteller"").

I due, riuniti dopo 15 anni, suonarono in una serie di show acustici e narrati prima di registrare uno special per VH1. Il tour acustico fu un successo ed alla fine Idol cominciò ad aggiungere sempre nuovo materiale allo show. Nel 2001 fu pubblicato un nuovo ""Greatest Hits"", in cui figurava anche una cover di ""Don't You (Forget About Me)"" di Keith Forsey e Steve Schiff. In effetti Forsey e Schiff avevano originariamente scritto questa canzone pensando ad Idol, che però all'epoca aveva declinato il brano che finì quindi ai Simple Minds, i quali ne fecero un successo planetario nel 1985. L'album di Idol contiene anche una versione acustica dal vivo di ""Rebel Yell"", presa dalla performance live del 1993 alla KROQ di Los Angeles, ""Acoustic Christmas"".

Nel 2000 Idol fu invitato come vocalist per il primo album da solista di Tony Iommi, Iommi: il suo contributo fu nel brano ""Into The Night"", di cui era coautore. Nello stesso anno prestò la propria voce al personaggio di Odin, un misterioso alieno, nel film di animazione Heavy Metal 2000. Alla ""Grand Final"" della National Rugby League del 2002 a Sydney, nel pre-partita Idol entrò in campo su un palco a forma di hovercraft sulle note di ""White Wedding"", ma riuscì a cantare solo due parole prima che un black-out ponesse fine alla sua performance. Il brano ""White Wedding"" appare anche nel famoso videogame sul canale radio rock .

""Devil's Playground"".
A quasi 12 anni dall'ultimo album registrato in studio, nel marzo 2005 uscì il suo sesto album (settimo se si considera l'EP del 1981), ""Devil's Playground"", che raggiunse la posizione n. 46 nella Billboard 200: l'album contiene una cover di ""Plastic Jesus"". Nel 2005 suonò ad alcune date del ""Vans Warped Tour 2005"" ed anche al ""Download Festival"" al Donington Park, al ""Voodoo Music Experience"" di New Orleans ed al ""and Rock am Ring"". Nel 2006 come unica data inglese suonò al ""Sunday night"" del ""GuilFest"". Lo stesso anno fece un'apparizione a ""Viva La Bam"" in cui aiutò Bam Margera nel tentativo di creare un tetto a pannelli solari per la sua Lamborghini Gallardo da 250.000 dollari, e suonò per il compleanno di April Margera.

Nel 2006 fece un'ospitata nell'album da solista ""Blood of the Snake"" del suo tastierista Derek Sherinian, con una cover di """"In the Summertime"", successo dei Mungo Jerry del 1970: ne fu fatto anche un video in cui appaiono sia Idol che il chitarrista Slash. Nel novembre 2006 Idol pubblicò un album natalizio intitolato """". Nel 2008 ""Rebel Yell"" fu inclusa tra le tracce suonabili nel videogioco Guitar Hero World Tour, mentre ""White Wedding"" andò su Rock Band 2. Sulla piattaforma di ""The Rock Band 2"" in seguito furono rese disponibili ""Mony Mony"" e ""Rebel Yell"" come tracce scaricabili.

Il 24 giugno 2008 Idol ha pubblicato un nuovo album di Greatest Hits, ""The Very Best of Billy Idol: Idolize Yourself"", contenente due inediti, ""John Wayne"" e ""New Future Weapon"". Una terza traccia, ""Fractured"", è invece scaricabile da iTunes. Ha poi affrontato una tournée mondiale insieme ai Def Leppard. Nel luglio 2009 Idol ha suonato al Congress Theater di Chicago per la serie TV ""Soundstage"": questa performance fu registrata e pubblicata su DVD come ""In Super Overdrive Live"" il 17 novembre 2009.

Apparizioni cinematografiche.
Nel 1991 partecipa con il ruolo di ""Cat"" al film ""The Doors"" di Oliver Stone, e nel 1998, compare nel ruolo di se stesso nel film ""Prima o poi me lo sposo"" (""The Wedding Singer"").


"
"Myrtaceae

Le Mirtacee (Myrtaceae ) sono una famiglia di piante arboree e arbustive dell'ordine Myrtales. Comprende circa 130 generi con 3.000-5.000 specie diffuse soprattutto nelle regioni tropicali e subtropicali.

Le Mirtacee comprendono piante di grande importanza ecologica ed economica, in particolare il genere ""Eucalyptus"". Diverse specie sono coltivate anche a scopo ornamentale come, ad esempio, il comune callistemo.

Descrizione.
I membri di questa famiglia sono generalmente piante legnose sempreverdi, ricche di oli aromatici.

Una particolarità è la posizione del floema all'interno dello xilema - l'opposto di quanto accade nelle altre famiglie.

Le foglie sono normalmente persistenti, semplici, a margine intero.

I fiori hanno normalmente cinque petali e moltissimi stami. Molto spesso la funzione vessillifera è assegnata, quasi del tutto o del tutto, ai soli stami, che assumono una vistosità dominante (per colori numero e dimensioni) rispetto al resto del fiore.

I frutti sono capsule, noci o bacche.

Tassonomia.
Lista dei generi secondo APG :


"
"L'albero dai fiori rossi

L'albero dai fiori rossi è un saggio e un libro di viaggio dello scrittore e giornalista Paolo Valente, lungo ripercorre le piste dell'Africa occidentale. Partendo dal Benin (l'antico Dahomey), passa per il Togo e giunge in Ghana, pubblicato nel 2004. È qui che vecchie storie di sfruttamento e di schiavitù conducono l'autore attraverso i secoli, ad indagare le cause reali degli attuali squilibri tra mondi apparentemente lontani. 
"
"Polygala vulgaris

La Poligala comune (nome scientifico Polygala vulgaris L.) è una pianta erbacea perenne della famiglia delle Polygalaceae.

Sistematica.
Il Sistema Cronquist assegna la famiglia delle Polygalaceae all'ordine Polygalales mentre la moderna classificazione APG la colloca nell'ordine Fabales. Sempre in base alla classificazione APG sono cambiati anche i livelli superiori (vedi tabella a destra).
Il genere ""Polygala"" è molto ampio. Alcuni autori ne assegnano fino a 500 specie, infatti questo genere include piante, arbusti perenni, erbacee e alberi.

Variabilità.
La specie ""Polygala vulgaris"" è polimorfa e quindi soggetta a molte varianti che però non sono ancora ben documentate. Il colore del fiore non influisce da un punto di vista tassonomico.



Etimologia.
Un'antica credenza riteneva che tale erba fosse capace di aumentare la secrezione del latte alle mucche; da qui il nome del genere “Polygala” = molto latte.

Morfologia.
La forma biologica della pianta appartiene alle emicriptofite scapose (H scap ): ossia è una pianta perennante per mezzo di gemme adagiate al suolo (“emicriptofita”); mentre il portamento è tipico di una pianta con asse florale allungato e con poche foglie (“scaposo”).
Radici.
Radice a fittone.
Foglie.
Le foglie sono sessili, alterne, semplici e senza stipole con superficie quasi glabra. Dimensioni globali delle foglie: larghezza da 2 a 4 mm; lunghezza da 10 a 20 mm. 
Infiorescenza.
I fiori, bianchi o lillacini o violaceo-brunastri, sono disposti in spighe terminali con 10 – 40 fiori. Ogni racemo ha un piccolo peduncolo che si forma all'ascella di una brattea. La brattea è lunga al massimo quanto il peduncolo (1 cm).
Fiori.
I fiori sono irregolari (zigomorfi), ermafroditi, pentaciclici, pentameri, gamopetali con piccolo peduncolo da 3 mm e con brattee da 2 mm.
Frutti.
Il frutto è una capsula oblunga, lateralmente compressa, divisa internamente in due logge contenenti ciascuna uno o due semi pubescenti. La parte carnosa del seme (strofiolo) presenta delle appendici lunghe 1/3 del seme.
I semi sono dispersi mediante formiche.
Distribuzione e habitat.
Dal punto di visto corologico la nostra pianta appartiene al tipo “Euroasiatico” : ossia una pianta estesa per tutto l'emisfero boreale.
Sulla nostra Penisola è comune nei luoghi soleggiati erbosi, boschivi o scoperti, dal mare alla regione alpina. In Italia settentrionale è comune, mentre al Centro e al Sud è più rara. Vive in ambiente acido.
Altitudine: 0 – 2200 .


Usi.
Farmacia.
L'azione antireumatica è data dal salicilato di metile liberato dalla gaulterina. 
Inoltre dalle radici si estrae una droga ad azione espettorante (proprietà comune di alcune piante della famiglia delle "" Polygalaceae ""), usata sotto forma di infuso, di sciroppo o di polvere. La sua azione farmacologica è dovuta all'aumento della secrezione di muco bronchiale fluido che può essere eliminato con facilità mediante colpi di tosse. 
A dosi elevate ha effetto di emetico.
Cucina.
Dal punto di vista alimentare la Poligala comune viene usata per fare il te.

"
"Un vagabondo alla corte di Francia

""Un vagabondo alla corte di Francia (If I were King)"" è un film avventuroso statunitense del 1938, diretto da Frank Lloyd e interpretato da Ronald Colman, Basil Rathbone e Frances Dee.

La pellicola prodotta per la Paramount Pictures è l'adattamento cinematografico di Preston Sturges dell'opera omonima della scrittrice Justin Huntly McCarthy del 1901.

Trama.
Il film è la storia romanzata del poeta francese del XV secolo François Villon durante il regno di Luigi XI.
La città di Parigi è assediata dalle truppe del Duca di Burgundia che hanno accerchiato le mura cittadine con la speranza di costringere alla resa il tirannico sovrano Luigi XI.

La popolazione parigina soffre la fame e l'unico uomo ad avere il coraggio di far sentire la sua voce in loro difesa è il poteta vagabondo Villon, il quale si mette a capo di un sommovimento popolare per assalire i magazzini reali alla ricerca di cibo. Inseguito dalle guardie del re, Villon incrocia i passi dello stesso sovrano, in incognito, all'interno di una taverna dove si era rifugiato e viene arrestato.
Il sovrano rimane colpito tuttavia dalle parole di Villon che lo incita a guadagnarsi la lealtà dei suoi sudditi con il rispetto piuttosto che con la paura.
Con lo scopo di dimostrare al poeta che non è facile governare un regno come il suo, lo elegge Conestabile di Francia, carica che ricoprirà per una sola settimana, alla scadenza della quale il poeta verrà giustiziato.
La retta ed encomiabile condotta di Villon nel suo nuovo incarico farà guadagnare al re una nuova popolarità e trasformerà i suoi nemici nell'ombra in nuovi e fedeli alleati.
Gli sarà tuttavia più faticoso costringere i generali del re e la nobiltà a unirsi per rompere l'assedio e sarà tormentato dalla doppia relazione con Hugette, ragazza di strada, e la nobile Catherine de Vaucelles.
"
"Una bionda in carriera

Una bionda in carriera (""Legally Blonde 2: Red, White & Blonde"") è un film del 2003 diretto da Charles Herman-Wurmfeld e prodotto dalla Metro-Goldwyn-Mayer, sequel de ""La rivincita delle bionde"" del 2001, che vede nuovamente Reese Witherspoon come protagonista.

Trama.
Dopo la laurea, Elle Woods assieme al suo amato cagnolino Bruiser, si muove alla volta di Washington D.C. per far parte dello staff di Victoria Rudd, una donna candidata al congresso. Una volta al Congresso, Elle si batterà per una causa animalista, perorando una campagna contro l'uso di cavie da laboratorio.

"
"ISE



"
"George Kateb

Docente di politica e direttore del programma di filosofia politica presso la Columbia University.

Studioso di Emerson, Nietzsche, Heidegger, Arendt.

Una delle sue opere principali è ""The Inner Ocean: Individualism And Democratic Culture"", che rilegge Emerson, Nietzsche, Heidegger e Walt Whitman in relazione alla bomba atomica e alla prospettiva dell'autodistruzione dell'umanità, all'attivismo politico, alla solitudine, al conformismo.

"
"Polygala

Poligala (nome scientifico Polygala, L., 1753) è un genere di piante Spermatofite Dicotiledoni, arboree, erbacee, rampicanti e perenni, appartenente alla famiglia delle Polygalaceae.

Sistematica.
Il Sistema Cronquist assegna la famiglia delle Polygalaceae all'ordine Polygalales mentre la moderna classificazione APG la colloca nell'ordine Fabales. Sempre in base alla classificazione APG sono cambiati anche i livelli superiori (vedi tabella a destra).
Il genere ""Polygala"" è molto ampio ed è il più importante della famiglia. Alcuni autori ne assegnano fino a 500 specie, infatti questo genere include piante, arbusti perenni, erbacee e alberi. Le specie spontanee presenti nella nostra Penisola sono circa una ventina. È da notare ancora che il genere Polygala è l'unico della famiglia delle Polygalaceae ad avere delle specie spontanee presenti in Italia.

Etimologia.
Un'antica credenza riteneva che tale erba fosse capace di aumentare la secrezione del latte alle mucche; da qui il nome del genere “Polygala” = molto latte. Dioscoride, riprendendo questa credenza, afferma che anche nelle gestanti faccia venire latte in abbondanza.

Morfologia del genere.
La forma biologica più tipica e comune delle piante del genere ""Polygala"" è emicriptofita scaposa (H scap): ossia sono piante perennanti per mezzo di gemme adagiate al suolo (“emicriptofite”); mentre il portamento è tipico di una pianta con asse florale allungato e con poche foglie (“scaposo”).
Radici.
Normalmente la radice è a fittone.
Fusto.
Generalmente la parte inferiore del fusto è legnosetta, mentre quella aerea è erbacea.

Foglie.
Le foglie sono spiralate, semplici e prive di stipole per lo più lanceolate – lineari.
Infiorescenza.
L'infiorescenza è caratterizzata da piccoli fiori (a diversi colori secondo la specie) riuniti in racemi apicali.
Fiori.
La simmetria fiorale è spiccatamente zigomorfica e il fiore ad un esame superficiale appare molto simile a quello delle leguminose (aspetto papilionaceo), anche se anatomicamente non c'è analogia fra le varie parti strutturali. Altre caratteristiche dei fiori delle Poligale sono: ermafroditi, pentacicli (a cinque verticilli: calice– corolla – doppio verticillo di stami (androceo) – pistillo (gineceo)), pentameri (calice con 5 sepali e corolla con 5 petali – non sempre distinti tra di loro, ossia a struttura gamosepla-petala e non dialisepala-petala) 
Frutti.
Il frutto è una capsula lateralmente compressa. I semi sono dispersi tramite formiche (mirmecoria) che vengono attratte dalle sostanze zuccherine dello strofiolo (membrana di sostegno che aderisce al seme dopo la dispersione).

Distribuzione e habitat.
La maggioranza delle specie del genere ""Polygala"" sono originarie delle zone tropicali (particolarmente numerose nelle Americhe), ma sono diffuse anche nella parte settentrionale dell'emisfero boreale.
In Italia si trovano un po' su tutto il territorio, sui prati mediamente soleggiati e margini dei boschi di vario tipo.
Usi.
Le poligale hanno in genere uno scarso valore economico, anche se alcune varietà sono coltivate a scopo ornamentale. Anticamente qualche specie veniva usata nella farmacopea ora solo in medicina popolare o erboristeria.

Specie del genere.
Alcune specie importanti.
Segnaliamo qui alcune specie degne di nota (per un elenco più completo delle altre specie vedi: Specie di ""Polygala""):


Specie italiane.
Di seguito diamo un elenco delle sole specie italiane spontanee:


Per meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza il sistema delle chiavi analitiche.



"
"Vibo Telecom

VIBO è operatore di telefonia mobile 3G di Taiwan.
VIBO è una sussidiaria del gruppo KINPO e anche conosciuta per essere uno dei più avanzati operatori a Taiwan nell'offerta di servizi 3G.
La rete di VIBO è basata su una piattaforma UMTS (W-CDMA), secondo il GSM world association la rete di VIBO divenne attiva dall'ottobre 2005.
Offre ai suoi abbonati anche servizi di roaming internazionale.
"
"Ti spiace se bacio mamma?

Ti spiace se bacio mamma? è un film italiano del 2003, diretto da Alessandro Benvenuti e interpretato da lui stesso, da Natasha Stefanenko, e da Arnoldo Foà.

Trama.
Lena (Natasha Stefanenko), immigrata in Italia dall'Ucraina, arriva come un terremoto a sconvolgere gli equilibri della famiglia di Sandro (Alessandro Benvenuti), avvocato e scapolone. La nuova avvenente colf risveglia gli istinti sopiti di Renato (Arnoldo Foà), padre settantacinquenne di Sandro, spingendo le tre sorelle – Lorenza, Loriana, e Loretta – a sospettare della buona fede della donna e a indagare sulla sua vita. Le tre faranno di tutto per far passare per un avvoltoio Lena (che, di suo, nasconde un segreto), ma Sandro non si lascia abbindolare

"
"Hammer to Fall

Hammer to Fall è un brano dei Queen ed l'ottavo singolo estratto dall'album ""The Works"" del 1984.

Questa canzone è l'unica tratta dall'album ""The Works"" a fare parte della colonna sonora del film ""Highlander - l'ultimo immortale"".

Storia.
Il brano è stato scritto da Brian May ed è incluso nel ""Greatest Hits II"" e in ""Queen Rocks"".
""Hammer to Fall"" si adattava molto alle esibizioni dal vivo, infatti è stato incluso anche nella lista dei brani che la band suonò nel Live Aid nel 1985. 
Il brano venne suonato durante il Freddie Mercury Tribute Concert, e alla voce venne chiamato il cantante degli Extreme, Gary Cherone.
Nei Tour che la band esegue con Paul Rodgers nel 2005 e nel 2006, il brano è diviso in due parti, dove nella prima c'è una versione più lenta e poi torna nel suo standard.
Il brano si apre con la chitarra di Brian May, accompagnata a ritmo dalla batteria di Roger Taylor, per poi dare spazio alla voce di Freddie Mercury.

Tema.
Il tema della canzone è ""si abbatta il martello"", con riferimento alla minaccia nucleare portata dalla guerra fredda.




Video.
Il video è stato diretto da David Mallet, rappresenta una normale esibizione dal vivo fatta a Bruxelles durante il Tour Europeo di The Works.

Headbanger's Mix.
Headbanger's Mix è la versione estesa e re-mixata di Hammer to Fall pubblicata come singolo 12"" nel 1984, sulla raccolta The 12"" Collection ed infine aggiunta nel 2011 come bonus track nell'edizione deluxe dell'album ""The Works"". Ciò che la caratterizza e la differenzia dalla versione album è l'intro del brano molto più lungo ed alternativo, ed un assolo di chitarra di Brian (escluso da qualsiasi altra versione) aggiunto poco dopo l'ultimo ritornello.
"
"Churchill Barriers

Le Churchill Barriers sono degli sbarramenti costruiti durante la seconda guerra mondiale sull'arcipelago scozzese delle Orcadi allo scopo di impedire le incursioni dei sottomarini nemici nella baia di Scapa Flow all'interno della quale si trovava una base della Royal Navy.

Gli sbarramenti, che hanno una lunghezza complessiva di 2,3 km, congiungono l'isola di Mainland con quella di South Ronaldsay, passando sulle isolette minori di Lamb Holm, Glims Holm, e Burray.

Motivazioni belliche.
La necessità strategica delle opere militari fu messa in evidenza da un tragico evento bellico subito dalla Marina militare britannica il 14 ottobre 1939. In quell'occasione, il sottomarino tedesco U 47, approfittando dell'alta marea, era riuscito a penetrare nella baia e ad affondare la nave da battaglia britannica ""HMS Royal Oak"", causando la morte di 833 membri dell'equipaggio. Poco tempo dopo, il Primo Lord dell'Ammiragliato Winston Churchill visitò l'arcipelago e ordinò la costruzione di sbarramenti a protezione dell'accesso orientale della baia.

Costruzione.
All'inizio si procedette all'affondamento di navi per creare ostacoli all'accesso in baia degli U-Boot tedeschi. Nel maggio del 1940 iniziarono i lavori di costruzione dei 4 tratti di sbarramento. Gran parte della forza lavoro utilizzata per costruire le barriere era composta dai circa 1300 prigionieri di guerra italiani detenuti su Mainland a partire dal 1942.

Le barriere sono costituite da una base di circa 250.000 tonnellate di roccia ricavata da una cava locale e sono poggiate sul fondo del mare e si elevano fino a una profondità di 18 m; su di esse sono stati posti circa 66.000 blocchi cubici da cinque o dieci tonnellate l'uno. Per ironia della sorte, i lavori si conclusero il 12 maggio 1945 a guerra praticamente conclusa.

Cessata la loro funzione bellica, le opere militari non sono state smantellate: rimaste in sede, sono utilizzate come collegamento stradale fra le isole.

Italian Chapel.
I prigionieri italiani ospitati sull'isola di Lamb Holm in uno dei tre campi allestiti appositamente per i lavori, costruirono, utilizzando due baracche Nissen e altri mezzi di fortuna, una piccola ma graziosa cappella, la ""Italian Chapel"" chiamata anche ""the miracle of Camp 60"". Ristrutturata nel 1960 con la collaborazione del suo progettista originario, attualmente è una delle attrattive turistiche dell'area.

"
"Download Festival

Il Download Festival è un festival metal e rock di tre giorni organizzato sul circuito di Donington Park in Inghilterra. L'evento ha luogo solitamente d'estate ed è gestito dalla Live Nation, una compagnia della Clear Channel Communications.

Storia.
Il Download Festival è stato concepito come un follow-up al Monsters of Rock festival, svoltosi nel circuito di Donington Park tra il 1980 e il 1996. Piuttosto che essere un evento unico di un solo giorno, il Download Festival è stato inizialmente un evento di 2 giorni (in espansione a 3 giorni nel 2005).

Il nome ""Download"" è stato scelto per due motivi. Il download è stata una parola ""sporca"" nel mondo della musica, a causa dei file sharing, e il rock è visto come un genere di musica ribelle. Gli organizzatori avevano avuto una forte pressione negativa da parte di molti organizzatori, alcuni addirittura sostenevano che il Download Festival avrebbe potuto ""distruggere l'industria della musica"".

Nel 2003, nei biglietti per il festival sono stati messi dei codici, che permettevano ai frequentatori di scaricare brani della band che aveva suonato. Anche se questa idea è stata abbandonata negli anni successivi, gli organizzatori del Festival hanno alimentato una comunità online attraverso il forum del Festival. Inizialmente venne fatta una tavola armonica per i fans (ed i critici) del festival, la tavola divenne parte integrante dell'organizzazione di esso, con contributi regolari da parte del direttore del festival John Probyn e il promotore Andy Chopping. Il forum fornisce un faccia a faccia, attraverso le riunioni Fan Forum (iniziata nel 2006) e di organizzare il Barbecue Boardie (2006) e la notte Takeover Boardie (2009), tornei di calcio e un quiz pub per i campeggiatori che arrivano la notte del mercoledì.

Quando il Download Festival è cominciato, ha avuto luogo nel circuito di Donington Park, come era stato fatto per Monsters Of Rock. Tuttavia nel 2008 gli sviluppi per la Formula Uno hanno fatto sì che il terreno non fosse più adatto ad ospitare il Festival. Il 2008 ha visto un movimento verso il ""Mercato della Domenica"" situato nell'ovest del circuito. Sebbene fosse adeguato, i membri erano limitati e la locazione del campo necessitava di una tenda, e arrivare all'arena costava una bella passeggiata. Il 2009 ha visto il festival muoversi verso una migliore (e popolare) locazione nel sud del circuito.

Edizioni.
2003.
La prima edizione si svolse nel 2003. Come headliners furono originariamente scelti gli Iron Maiden e i Limp Bizkit ma, dopo l'abbandono di questi ultimi, furono ingaggiati gli Audioslave. I Metallica parteciparono all'evento ma non furono messi come gruppo principale a causa di problemi di organizzazione.

Main Stage
Scuzz Stage
2004.
Nel 2004 furono ben 72 le band che presero parte al festival ma molti gruppi dovettero abbandonare la scena. Primi fra tutti i Soil, arrivati in ritardo, non si esibirono, poi gli Static-X ruppero il bus e non giunsero a Donington, gli Slayer giunsero invece privi del necessario equipaggiamento e furono così dirottati sul secondo palco e rimpiazzati dai Damageplan. Il fatto che destò maggior scalpore fu però l'infortunio di Lars Ulrich dei Metallica che fece sì che, al suo posto alla batteria, suonassero prima Dave Lombardo e poi Joey Jordison. Una versione del festival fu organizzata anche in Scozia.

Main Stage
Snickers ""Game On"" Stage
Barfly Stage
2005.
Il Download 2005 ebbe come headliner i Black Sabbath, i Motörhead e i System of a Down e fu disposto per la prima volta in 3 giorni.

Main Stage
Snickers Stage
Napster Stage
2006.
Il Download Festival 2006 fu nuovamente organizzato su tre giorni ed ebbe come headliners i Tool, i Metallica e i Guns N' Roses, ottenendo il tutto esaurito.

Main Stage

Snickers Stage
Gibson/Myspace Stage

Snickers Bowl Stage
2007.
Main Stage
The Dimebag Darell Stage
Tuborg Stage
2008.
Primo palco
Tuborg Stage

Gibson Stage

2009.
Il Download Festival 2009 si è svolto dal 12 al 14 giugno al Donington Park.

2011.
Il Download Festival torna nuovamente a Donington il 10, 11 e 12 giugno 2011. Il 29 novembre sono stati confermati i System of a Down e il 3 dicembre i Linkin Park entrambi come headliner. Il 22 febbraio è stato svelato il terzo headliner: i Def Leppard.

2012.
La decima edizione del Download Festival si svolgerà nuovamente a Donington dall'8 al 10 giugno 2012. Nei primi giorni di novembre 2011 è stato comunicato uno dei tre headliner saranno i Metallica che, in occasione del ventennale della sua pubblicazione, proporranno interamente il ""Black Album"". L'11 novembre 2011, i Black Sabbath annunciano la reunion in formazione originale, la lavorazione di un nuovo album per il 2012 e la partecipazione al festival..

2013.
L'undicesima edizione del Download Festival si è svolta a Donington dal 14 al 16 giugno 2013.

2014.
La dodicesima edizione si tiene nei giorni 13, 14 e 15 giugno 2014 nella consueta location di Castle Donington.

2015.
La dodicesima edizione si tiene nei giorni 12, 13 e 14 giugno 2015 nella consueta location di Castle Donington. Per la prima volta nella storia del festival la Polizia dello Leicestershire ha utilizzato tecnologie per la scansione del volto dei partecipanti al festival senza avvisare preventivamente, fatto questo che ha scatenato diverse polemiche giunte anche dal palco del festival..

2016.
La quattordicesima edition del Download Festival is è tenuta nella consueta location di Donington Park dal 10 al 12 giugno 2016. I Motörhead avrebbero dovuto suonare nel Main Stage la sera del 10 giugno ma a causa della morte del loro storico leader Lemmy il 28 dicembre 2015 il Main Stage è stato rinominato “The Lemmy Stage” in suo onore e invece di inserire un altro gruppo al posto dei Motörhead (i quali hanno dichiarato che non avrebbero più suonato senza il loro compianto leader) lo slot è stato impegnato per un tributo a Lemmy con un video di 20 minuti.

Edizione Francese.
Per la prima volta nella storia del festival è stata organizzata un'edizione parallela al di fuori del Regno Unito all'ippodromo di Longchamp a Parigi in Francia. La scaletta del ""Download France"" è stata simile ma con meno gruppi rispetto a quella dell'edizione inglese.

2017.
La quindicesima edizione del Download Festival si è svolta dal 9 al 11 Giugno 2017 nella consueta location di Donington Park. In virtù del successo raggiunto l’anno precedente con l’edizione francese, nel 2017 l’organizzazione del festival ripete l’esperienza dell’edizione al di fuori del Regno Unito organizzando nuovamente l’edizione francese e aggiungendo un’edizione spagnola.

Edizione Francese.
Alla sua seconda edizione, il Download Festival France si è svolto parallelamente all’edizione del Regno Unito dal 9 al 11 Giugno 2017.

Edizione Spagnola.
Per la prima volta nella storia del festival è stata organizzata un’edizione spagnola a Madrid che si è svolta dal 22 al 24 Giugno 2017 allo stadio Caja Màgica a San Fermin.


"
"Louis-Sébastien Le Nain de Tillemont

Biografia.
Fu allievo dei “solitari” delle ""petites écoles"" di Port-Royal des Champs e fece il suo ingresso nello stesso monastero dopo l'ordinazione secerdotale (1676): collaborò a parecchi scritti di alcuni dei suoi maestri. Nel 1679, costretto ad abbandonare il monastero, si stabilì a Tillemont. 

Lettore degli storici classici, Louis-Sébastien Le Nain de Tillemont fu l'autore di una monumentale opera sulla storia dell'Impero romano e della Chiesa ancora oggi considerata, per l'ampiezza e la precisione di dettagli, un'opera di consultazione.

Tillemont dovette adeguarsi all'intervento della censura ecclesiastica pubblicando la sua opera divisa in due parti; la prima, ""Storia degli imperatori e degli altri principi che hanno regnato durante i primi sei secoli della Chiesa"" (""Histoire des empereurs et des autres princes qui ont regné durant les six première siècles de l'Eglise""), in sei volumi (pubblicati dal 1690 al 1697: gli ultimi due postumi nel 1701 e nel 1738). La seconda parte fu edita con il titolo di ""Memorie da utilizzare per la storia ecclesiastica dei primi sei secoli"" (""Memoires pour servire à l'histoire ecclesiastique des six premiéres siècles"").

Tillemont esamina per la prima volta in Francia la storia della Chiesa andando direttamente alle fonti, cercando la massima fedeltà ai fatti e distinguendo tra storia sacra e profana, indagando il rapporto tra potere politico e religioso nei primi sei secoli di vita della Chiesa, tentando di stabilire con precisione storiografica la verità dei fatti.

Tillemont fu uno dei primi storici che si resero conto come quella data del 476 d.C., che avrebbe segnato l'anno della caduta dell'Impero, era del tutto generica, apparendo chiaro che dopo quell'anno la situazione politica e sociale dell'Impero rimaneva immutata rispetto a prima e che il cambiamento si notava solo dopo il VI secolo.

Tillemont non fece dunque nessuna differenza tra impero romano d'occidente e impero d'oriente e la sua fu semplicemente ""la storia dell'impero romano"" fino al VI secolo, da Augusto a Giustiniano. Inoltre, come notò Momigliano, Tillemont, forse più del laico Niccolò Machiavelli, si era sforzato di presentare la storia dell'Impero assolutamente disgiunta da quella della Chiesa con il proposito di giustificare «l'assolutismo del potere monarchico», in base al principio del «princeps legibus solutus» (principe libero dall'osservanza delle leggi).


"
"Pierre François Biancolelli

Figlio di Dominique (fu chiamato anche lui ""Dominique"" o Dominique fils) anche lui recitò nel ruolo dell'Arlecchino come il padre.
Iniziò la sua carriera con il personaggio di ""Trivelino"" (Trivelin in francese), una sorta di secondo zanni con il quale affinò gl'insegnamenti del padre.

Pierre François fu fra gli attori che subirono la vendetta di Luigi XIV, nel 1697, contro certe critiche sollevate durante uno spettacolo dell'arte verso la corte francese e furono allontanati da Parigi.

Dominique fils passò in provincia con la compagnia di Pasquariello con la quale recitò a Tolosa (dove iniziò la sua carriera con il costume di Arlecchino), Montpellier e Lione in seguito recitò nei teatri della foire per i quali compose commedie come ""Arlequin gentil-homme par hazard"" (per la Foire Saint-Laurent 1708) e ""Arlequin Atys"" (per la Foire Saint-Germain 1710).

Morì a Parigi nel 1734.
"
"Thank God It's Christmas

Thank God It's Christmas è una canzone natalizia dei Queen scritta da Brian May e Roger Taylor e pubblicata come singolo il 26 novembre 1984.

Il brano.
Il brano ha fatto la sua prima apparizione come singolo nel 1984 con due B-Side (""Man On The Prowl"" e ""Keep Passing The Open Windows"", entrambi dall'album ""The Works"") e successivamente, nel 1995, venne inserito come B-Side del singolo A Winter's Tale. Fu anche incluso nell'LP bonus ""Complete Vision"", facente parte del box set ""The Complete Works"" uscito nel 1985, mentre nel 1999 venne inserito nella raccolta di successi ""Greatest Hits III"" come bonus track, e solo così la canzone diventò maggiormente conosciuta tra i fans.

Nel 2011 il brano venne infine inserito nell'edizione rimasterizzata dalla Island/Universal dell'album The Works.


"
"Villa Spineda

Villa Spineda Gasparini Loredan è una villa veneta di Venegazzù (frazione di Volpago del Montello in provincia di Treviso), dove si affaccia sulla strada statale che collega Montebelluna e Conegliano.

Cenni storici.
Il progetto della villa risale al 1753, quando fu commissionata all'architetto Giovanni Miazzi da Marcantonio Spineda de Cattaneis, esponente della nobiltà trevigiana. Il disegno fu però largamente modificato da Francesco Maria Preti, già progettista del Duomo di Castelfranco Veneto e di Villa Pisani di Stra, al fine di raggiungere un maggiore controllo delle proporzioni (secondo le regole da lui fissate nel trattato ""Elementi di Architettura"" del 1780). Fu comunque il Miazzi a concludere l'edificio, senza tuttavia apportare ulteriori cambiamenti al progetto del maestro.

Nel primo Novecento, il senatore Jacopo Gasparini allestì, al pianterreno della barchessa ovest, un museo di cimeli africani, decorando l'ambiente in stile neoegizio.
Nella seconda metà del secolo la villa è stata acquistata dalla Benetton, per conto della quale è stata completamente restaurata, nell'ambito di un progetto volto a realizzare il centro direzionale del gruppo della moda. 

Nel 2008 la villa è stata acquista da Veneto Banca.

Descrizione.
Il complesso, incorniciato dietro dal verde del Montello, segue un'impostazione simmetrica che vede il corpo dominicale isolato al centro, due barchesse laterali autonome e una cappella gentilizia annessa, caratterizzata da pianta circolare con cupola.

Il corpo di fabbrica è tipicamente palladiano, disposto su tre piani, con un pronao tetrastilo composito sovrastato da un timpano, sormontato da tre statue e contenente lo stemma della famiglia Spineda. Le due ali laterali hanno la facciata impreziosita da lesene, tra le quali si aprono tre ordini di monofore con edicola.

Le barchesse presentano centralmente tre arcate a tutto sesto, affiancate da due livelli di monofore. Le arcate sono divise da semicolonne con capitelli compositi, che sostengono una trabeazione modanata, sulla quale si saldano i conci a voluta in chiave di volta. 
Sia le barchesse che il corpo centrale in tutto il piano terra sono trattati a bugnato. 

Internamente, nel salone sono ripetute le architetture esterne, mentre nelle stanze laterali sono presenti degli stucchi con pavimenti in seminato veneziano. 

Esternamente in origine il giardino era caratterizzato da giochi d'acqua e da un bosco nell'area sud; a nord, verso il Montello, c'era un esteso frutteto.
L'ampio complesso architettonico è circondato da una peschiera e da un alto muro di cinta, un tempo decorato con affreschi, coperti con l'ultimo restauro.

A rendere il sito ancora più scenografico, sia verso nord che verso sud, un ampio viale di pioppi cipressini, utilizzato come maneggio, attraversava le proprietà. Ancor oggi, lungo via Sant'Eurosia (parallela alla statale), si possono vedere i due cedri che costituivano il termine del lungo viale.

"
"Marvell Technology Group

Marvell è un produttore statunitense di prodotti per l'archiviazione, comunicazione e semiconduttori fondata nel 1995. I loro prodotti vengono utilizzati in tecnologie riguardanti WLAN, Voice over IP (VoIP), CPU ""embedded"", ""Ethernet switching"", router e reti wireless, interfacce Serial ATA, dischi rigidi.

Per quanto riguarda i sistemi embedded, nel luglio 2006 è stata acquisita dalla Marvell l'intera linea di processori XScale di Intel.

I partner commerciali di Marvell sono: Alcatel, Arima, ASUS, Cisco Systems, Compal, D-Link, Elitegroup Computer Systems, Ericsson, Fujitsu, Gateway, Gigabyte Technology, Hewlett Packard, Hitachi, Huawei, Intel, Inventec, LG, Linksys, Lucent Technologies, Motorola, MSI, NEC, NETGEAR, Nokia, Nortel Networks, Panasonic, Quanta Computers, Samsung, Seagate, Toshiba, u-blox, VTech e Western Digital.
"
"Gateway (azienda)

Gateway (in precedenza Gateway 2000) un'azienda statunitense produttore di hardware con sede in Irvine (California), USA.

Sviluppa, produce, supporta e commercia un'ampia gamma di PC, monitor, server e accessori per computer.

Cenni storici.
L'azienda venne fondata il 5 settembre 1985 in una fattoria nei pressi di Sioux City, Iowa, da Ted Waitt e Mike Hammond. Nel corso della sua attività realizzò alcune acquisizioni come quello della Commodore International nel 1996 e della taiwanese EMachines nel 2004, azienda specializzata nelle telecomunicazioni, oltre che nella produzione di PC e computer portatili a basso costo.

Dall'ottobre 2007 è parte del gruppo taiwanese Acer, che successivamente ha acquistato anche Packard Bell.

"
"PLL

"
"Areopago

L'Areopago (, ""collina di Ares"") è una delle colline di Atene (Grecia) situata tra l'agorà e l'acropoli.

Storia.
Nel periodo monarchico dell'Antica Grecia vi si riuniva il collegio delle supreme magistrature dello Stato presiedute dal re (governo dei 9 arconti), mentre intorno al 624 a.C. tale termine venne utilizzato per indicare l'assemblea degli anziani (ex arconti). La principale funzione di tale assemblea era quella di occuparsi della custodia delle leggi contro ogni violazione e della giurisdizione sui delitti di sangue. Il suo orientamento fu del tutto conservatore e la sua composizione, formata da membri provenienti dall'aristocrazia eletti per anzianità o per principi ereditari, accentuava il suo indirizzo moderato e sanciva il suo ruolo decisivo nella custodia delle leggi, della pubblica moralità e dei culti cittadini.

L'Areopago perse lentamente il controllo della vita pubblica col sorgere delle prime forme di democrazia, che si affermarono subito rispetto alle leggi arcaiche dell'arcontato, i cui membri erano addirittura eletti a vita, senza possibilità di rinnovo del consiglio.
A partire dal 487 a.C. si assistette al declino dell'Areopago, grazie alla rivoluzione democratica già avviata nel 508/7 a.C. da Clistene, la cui costituzione assegnò il potere a una Bulé composta da cinquecento membri, sorteggiati da una lista di candidati precedentemente eletti dalle tribù ateniesi.

Furono Efialte e Pericle nel 462/61 a limitare definitivamente i poteri dell'Areopago, che passò a occuparsi solamente dei reati relativi al sacrilegio e all'omicidio volontario. L'organismo riacquistò importanza col declino della democrazia e il sorgere della civiltà ellenistica.

Etimologia.
Etimologicamente Areopago deriva da Ares, dio della guerra greco e i motivi del nome sono due:
Nell'epoca classica comunque l'Areopago era ritenuto presieduto dalla dea Atena.

Religione.
Famoso è il discorso di san Paolo in Atti degli apostoli 17,22-34 agli areopagiti, per annunciare loro la morte e la resurrezione di Cristo, prendendo occasione dal simulacro ivi dedicato al ""Dio ignoto"", identificato da Paolo con Dio Padre, creatore di tutte le cose che ha dato prova, risuscitandolo dalla morte, che il Figlio Gesù Nazareno, detto Cristo, morto e risorto è colui che un giorno giudicherà il mondo con giustizia. Paolo rinforza il suo dire evocando un verso del poeta ellenistico, Arato di Soli, che dice: ""di Lui noi siamo la stirpe"" (17,28). Ma gli areopagiti, filosofi scettici, lo licenziarono dicendogli: ""Su questo ti sentiremo un'altra volta"" perché non credevano che qualcuno potesse risorgere dai morti.
"
"Quanta Computer

Quanta Computer è un produttore di computer portatili e di hardware, con sede a Taiwan. È il più grande produttore di portatili nel mondo. I suoi clienti includono Dell, Compaq, Gateway Computers, Apple Inc., Hewlett Packard, IBM, Sony, Sharp Corporation, Toshiba, Fujitsu, Olivetti (Olipad), Amazon e Siemens AG.
È stata fondata nel 1988 da Barry Lam, il quale ne è ancora a capo.
L'azienda Quanta Computer è garante del progetto $100 laptop, un subnotebook a basso costo a scopo di dare a ogni bambino nel mondo l'accesso alla conoscenza e alle moderne forme di educazione.
"
"Harold Bloom

Fra i più influenti critici letterari americani, è professore emerito all'Università di Yale, dove fu ""Sterling Professor of the Humanities and English"" (Discipline Classiche), il più alto rango accademico di quell'Ateneo. In precedenza fu ""Berg Professor"" di Lingua e letteratura inglese all'Università di New York. Dal 1959 ha scritto più di quaranta libri: venti di critica letteraria, diversi libri in cui discute di religione e un romanzo. Ha curato la pubblicazione di centinaia di antologie, scritto saggi e prefazioni ad altre centinaia di edizioni di opere letterarie, in versi e in prosa.

Biografia.
Fra gli autori a lui cari spiccano, in particolare, William Shakespeare e Dante Alighieri (da lui considerati i due ""centri"" del cosiddetto Canone Occidentale) e poi Sigmund Freud, i mistici chassidici e Ralph Waldo Emerson, da lui definito ""Mr America"" e considerato ""la figura centrale della cultura americana"".

A partire dagli anni Settanta, Bloom è divenuto un accusatore implacabile del mondo accademico statunitense, abbandonando il Dipartimento di Inglese a Yale nel 1976 in reazione alle controculture radicali imperanti in quegli anni nei campus americani. Egli conia il termine ""School of Resentment"" per riferirsi a quegli accademici ""risentiti"", rei di aver anteposto o accompagnato, nella critica letteraria, ai valori estetici di un'opera quelli ideologici. Gli imputati nell'opera di demolizione degli studi umanistici nelle Università sono gli -ismi letterari: marxismo, neostoricismo, femminismo, poststrutturalismo, multiculturalismo, decostruzionismo, semioticismo, ecc.; per Bloom, critici infedeli alla loro missione sono riusciti a metter sullo stesso piano i fumetti e i sonetti, collassando gli standard di giudizio. Recentemente, in un'intervista ha affermato: «il mio precursore, Samuel Johnson, la figura che ho emulato, diceva che la funzione della vera critica è trasmutare le opinioni in conoscenza. Questo è il mio lavoro».

Nel 1994 pubblica il suo libro più famoso, ""The Western Canon: The Books and the Schools of the Ages"", nel quale difende il concetto di ""Canone Occidentale"" attraverso la presentazione di una lista 26 scrittori.

Celebri sono le sue feroci stroncature critiche ad alcuni Premi Nobel per la letteratura: da Doris Lessing, accusata di aver scritto un solo libro decente quarant'anni prima, divenuta poi autrice di fantascienza femminista, a Jean-Marie Gustave Le Clézio, che ritiene illeggibile, a Dario Fo, che definisce semplicemente ridicolo. Toni Morrison non sarebbe degna del premio.

Nel 2015 esce negli Stati Uniti il suo libro ""The Deamon Knows: Literary Greatness and the American Sublime"", che presenta 12 autori americani che incarnano «lo sforzo incessante di trascendere l'uomo senza rinunciare all'umanesimo».

Nonostante la salute precaria, Bloom pubblica nel 2017 le prime due monografie dedicate a personaggi shakespeariani, Falstaff e Cleopatra, parte di una serie prevista in 5 volumi.

Autori italiani del Novecento nel canone di Bloom.
I seguenti scrittori italiani del Novecento sono inclusi nel Canone Occidentale della letteratura compilato da Bloom:






"
"Purranque

Purranque, è una città e un comune che appartiene alla provincia di Osorno, nella Regione dei Laghi in Cile. Possiede circa 20.000 abitanti e si trova sulla via principale Panamericana, in direzione della Patagonia. Si trova 45 km a sud di Osorno e 63 km a nord di Puerto Montt.

Storia.
La stirpe Huilliche (gente del sud) visse fino all'inizio del XIX secolo nella regione denominata ""Purranquil""; poi il cacique, ""Railef"", vendette i territori ai primi spagnoli che giunsero nei territori del ""Camino Real"" (la via reale), che portava da Valdivia all'arcipelago dell'isola di Chiloé.

Nel 1813 Camilo Santibañez, acquistò da ""Railef"" i territori, che si sarebbero poi chiamati ""Fundo Dollinco"". Più tardi divennero proprietà del grande proprietario terriero Félix Rosas Manrique de Lara.

La città di Purranque fu fondata come ""Villa Lo Burgos"" il 18 aprile 1911 da Tomás Burgos Sotomayor, che era entrato in possesso di una parte della regione ""Fundo Dollinco"" sposando la figlia di Félix Rosas Manrique de Lara, Sofía Rosas Durán.

La città crebbe e prosperò parallelamente alla nascente rete ferroviaria, che collegava (e collega tutt'oggi) le città di Osorno e Puerto Montt, che incrementò lo sviluppo della zona.

Un decreto del presidente Juan Luis Sanfuentes, del 16 maggio 1915, riconobbe la formazione della città di ""Villa Lo Burgos"" e nel 1941 Purranque fu elevata a livello di comune considerato l'alto incremento del traffico di merci e passeggeri attraverso la sua stazione.

Economia.
L'economia locale si basa sulla produzione agricola e l'allevamento. Questa parte della provincia di Osorno è famosa per la carne bovina che trova smercio in tutte le regioni cilene. Esistono inoltre fattorie di piccole e medie dimensioni che si dedicano alla produzione di latte e alla produzione casearia destinata alle regioni centrali e meridionali del Cile. È tradizionale inoltre la produzione di fragole e di ""arándano"" (una varietà di mirtilli del tipo ""Vaccinium corymbosum"").

Turismo.
Le regioni delle catene montuose costiere e la costa dell'Oceano Pacifico offrono obiettivi attrattivi per l'escursionismo, come Bahía San Pedro, il Golfo di San Carlo e Manquemapu. Questi luoghi possono essere raggiunti anche con fuoristrada.

Feste religiose.
La festa di San Sebastiano, patrono della città, si festeggia dal 1935 ed rivive una tradizione dei primi visitatori spagnoli nel sud del Cile. Ogni 20 gennaio si radunano oltre 30.000 pellegrini da tutte le regioni del Cile.



"
"Ducati Pantah

Le Ducati Pantah formano una gamma di motocicli prodotti dalla casa di Borgo Panigale dal 1979 al 1984.

Il contesto.
Nella seconda metà degli anni settanta, la Ducati era preoccupata dal fiasco commerciale delle ""350/500 bicilindriche"" (note con il nomignolo di ""Demonio"", dovuto ai loro problemi meccanici), che aveva lasciato la gamma della casa bolognese ""scoperta"" nel settore delle moto di media cilindrata.

Si rendeva, quindi, necessaria l'immediata presentazione di un modello sostitutivo.

La progettazione.
Incaricato di progettare una nuova moto, l'ufficio tecnico della Ducati si mise all'opera, agli inizi del 1976, per realizzare quello che diverrà uno dei propulsori più importanti della sua storia.

Lo schema prescelto è quello del motore bicilindrico a V di 90° longitudinale (comunemente detto ad ""L"") progettato da Taglioni alla fine degli anni sessanta (l'esordio sulla ""500 GP"" del 1971), ma il sistema di distribuzione ed il cambio furono completamente ripensati. 

Questa volta, però, Taglioni dettò solo le linee di base e decise di far sviluppare la progettazione alle ""nuove leve"" Gianluigi Mengoli e Renzo Neri. Alla fine del 1977, il primo prototipo era pronto per il collaudo, ma i risultati si rivelarono non soddisfacenti sotto il profilo dell'affidabilità.

Così poco soddisfacenti che lo staff tecnico decise all'unanimità di ridisegnare completamente il basamento, invertire la rotazione del motore ed utilizzare delle cinghie dentate (anziché, come originariamente previsto, una catena) per comandare la distribuzione desmodromica. Tuttavia, considerato che la parte telaistica era ormai pronta, il prototipo venne inviato al Salone di Milano del 1977.

Nel frattempo l'opera dei progettisti proseguì per arrivare a conclusione verso la seconda metà del 1978 con il secondo prototipo marciante che forniva la considerevole potenza di 48 cv al banco. Servì ancora un anno di messa a punto per giungere all'omologazione, nell'ottobre del 1979.

La produzione.
Subito messa in vendita, la moto riscosse un buon gradimento, sia per le convincenti prestazioni, sia per la veste estetica, curata da Marco Cuppini, che risultò particolarmente indovinata per la nuova mezzolitro sportiva 500, così come la scelta della denominazione ""Pantah"", contrazione di ""pantera"".

La ""Pantah"" venne prodotta dal 1979 al 1984 nelle cilindrate 500, 350, 600 e 650, in oltre 8.000 esemplari. Tuttavia, l'importanza di quel propulsore, travalica i numeri della produzione, essendo divenuto il modello funzionale dal quale presero ispirazione tutti i motori Ducati del futuro.

Il progetto di motore derivato da quello della ""Pantah"" è stato successivamente utilizzato per un gran numero di motociclette sportive, enduro, speedway, prodotte con i marchi Ducati, Bimota ed altri; ed è ancora in produzione dopo tanti anni, grazie alle continue modifiche ed aggiornamenti tecnici che l'hanno tenuto al passo con le norme antinquinamento.

Nel conteggio si potrebbero forse aggiungere anche i 1.536 esemplari della Cagiva Alazzurra, identica come telaio e motore ma con un'estetica più moderna e con una caratterizzazione meno sportiva.

L'uscita di produzione della ""500 L Pantah"" fu decisa per il dicembre 1982, ma la Ducati venne ""costretta"", dalla pervicace insistenza di un cliente particolarmente entusiasta del modello, a realizzare un ultimo esemplare nel gennaio 1983, utilizzando materiali destinati al magazzino ricambi e con le linee di montaggio ormai smantellate.

Derivate per competizioni.
La ""500 L Pantah Speedway"".
Nel 1981, la Ducati stipulò un accordo con l'Alfa Romeo che impegnava entrambe le case in una partecipazione congiunta, per scopi pubblicitari, alle corse su piste ghiacciate che si svolgevano nei paesi scandinavi. Al fianco delle ""Alfasud Sprint"", scesero in campo le ""500 L Pantah Speedway"", all'uopo preparate attraverso l'eliminazione di ammortizzatori e freni e dotate di propulsore da 60 CV e ruote artigliate da 190 chiodi all'anteriore e da 235 chiodi al posteriore.

La ""600 TT2"".
La Ducati realizzò, su base ""Pantah"" il modello ""600 TT2"" al fine di partecipare alle competizioni riservate alle moto della Formula TT quando per la stagione 1981 la Federazione Motociclistica Italiana istituì il campionato italiano per tale tipo di motociclette.



"
"Hollywood Rose

Gli Hollywood Rose sono stati un gruppo hard & heavy, formato nel 1983 ad Hollywood, Los Angeles, California.

Il gruppo è meglio noto per aver rappresentato la fase embrionale dei Guns N' Roses. Infatti, dopo lo scioglimento di questa formazione, alcuni componenti, assieme ad alcuni membri degli L.A. Guns, diedero alla luce i Guns N' Roses. Il nome della celebre band derivava dalla sovrapposizione dei nomi dei due gruppi precedenti. Alcuni brani composti da questa formazione vennero poi ripresi dai Guns N'Roses.

Storia.
Gli Hollywood Rose si formarono a Hollywood attorno al 1983, in origine con il nome di A.X.L.. La prima incarnazione del gruppo prevedeva il cantante originario dell'Indiana William Bailey (più tardi meglio noto come Axl Rose), uscente dalla prima incarnazione degli L.A. Guns, il chitarrista Jeff Isbell (Izzy Stradlin), ed il nativo di Los Angeles Chris Weber. A completare la formazione furono Johnny Kreis alla batteria, Rick Mars, e successivamente Andre Roxx al basso. Il gruppo decise di cambiare nome dapprima in Rose e in seguito nel titolo definitivo Hollywood Rose.

Nel gennaio 1984, questa formazione incise alcune demo grazie ad un prestito di denaro da parte del padre di Chris, Richard Weber. Durante questo stesso anno, suonarono alcuni show attorno ai locali del circuito di Hollywood. L'ultimo concerto di questa formazione fu da spalla agli Stryper presso il locale ""Music Machine"". Nella lista dei gruppi che si esibirono durante quell'evento, comparivano anche i Black Sheep, band dove all'epoca militava Slash (musicista che qualche mese prima aveva suonato nei London per qualche settimana). Fu proprio durante quell'evento che Axl e Slash si conobbero. Questa formazione degli Hollywood Rose si sciolse subito dopo quel concerto. A seguito dello scioglimento, Izzy entrò nei London, proprio la stessa band in cui aveva militato Slash qualche mese prima.

Nel giugno dello stesso anno, gli Hollywood Rose si ripresentarono con una nuova formazione: Axl, Steven Darrow, Slash, e Steven Adler (Adler aveva suonato in precedenza con Slash nei Road Crew). Il 16 giugno 1984, questa incarnazione della band si esibì al Madame Wong's West; era la prima volta che Axl suonava uno show con Slash e Adler. Questa formazione rimase unita tra giugno e agosto, suonando una serie di date nei locali della zona. Proprio in agosto Steve Darrow venne sostituito da un musicista accreditato come ""Snake"" per un breve periodo, fino allo scioglimento. Infatti tra l'agosto e il settembre del 1984, i membri degli Hollywood Rose intrapresero strade separate: Slash in settembre suonò ad un'audizione per i Poison ma senza ottenere il ruolo (il suo posto verrà occupato da C.C. DeVille); mentre Axl tornò negli L.A. Guns, all'epoca composti da Tracii Guns, Ole Beich e Rob Gardner, con cui si esibì nell'ottobre di quell'anno in qualche data al locale Troubadour.

Tuttavia gli Hollywood Rose vennero riformati qualche mese dopo da Rose, in occasione di un concerto per l'evento di capodanno 84/85 al locale ""Dancing Waters Club"" di San Pedro (CA). Questa nuova formazione in realtà includeva alcuni componenti degli L.A. Guns, ed altri dei vecchi Hollywood Rose: subentrarono Rob Gardner alla batteria e Steve Darrow al basso, mentre non è ben chiaro se durante questo evento figurasse Weber o Guns alla chitarra. Più tardi Chris Weber decise di abbandonare il gruppo e partire per New York, e fu poi sostituito da Tracii Guns.

L'inizio dei GNR.
Poco dopo subentrò nella band anche Ole Beich al posto di Darrow, ma ormai il progetto Hollywood Rose era praticamente terminato. Questa nuova formazione di fatto includeva, come era già accaduto durante il passato capodanno, alcuni membri degli L.A. Guns (Guns, Gardner e Beich) ed alcuni degli Hollywood Rose (Axl e Izzy); fu proprio questo fatto che diede ispirazione ai membri per la creazione del nuovo nome per la band, i Guns N' Roses, titolo nato appunto dalla sovrapposizione dei nomi delle due vecchie formazioni.
La band debuttò per la prima volta il 26 marzo 1985 al club Troubadour di Hollywood.
Tempi recenti.
Gli Hollywood Rose, nel breve periodo di attività non produssero nessun album, ma solo alcune demo registrate nel gennaio '84 con la formazione composta da Axl, Izzy, Chris Weber, Johnny Kreis, mentre non è chiaro se il bassista fosse stato assente, o semplicemente non accreditato. Alcuni dei brani contenuti in questa demo vennero poi ri-registrati successivamente dai Guns N'Roses e inseriti nei loro album (""""Anything Goes"""", """"Shadow Of Your Love"""" e """"Reckless Life""""). Queste demo, uniche incisioni della band, 20 anni dopo vennero racchiuse nell'album raccolta ""The Roots of Guns N' Roses"" (2004), pubblicato per la Cleopatra Records.

Curiosamente, anche il pezzo dei Guns n' Roses """"Move to the City"""", apparso negli album ""G N' R Lies"" e ""Live ?!*@ Like a Suicide"", venne scritto da Weber assieme a Stradlin. Tuttavia non è chiaro se questo brano era appartenuto in origine agli Hollywood Rose e poi ripreso dai GNR, oppure proposto per la prima volta da questi ultimi, dato che non esistono registrazioni di questo da parte degli Hollywood Rose.

Lo stesso mese della pubblicazione di questa raccolta, Rose, Slash e McKagan fecero causa all'etichetta per impedire la pubblicazione dell'album, soprattutto perché nel titolo veniva citato il nome dei Guns N' Roses. Nel mese di novembre del 2004 ed aprile 2005, la corte reagì a favore della Cleopatra e contro Rose. Per concludere, in maggio, il giudice Gary Allen Feess, del distretto della California, ricevette da parte della Cleopatra Records la richiesta di un risarcimento di 24.176,38 dollari.





"
"Circo Massimo (metropolitana di Roma)

Circo Massimo è una stazione della Linea B della metropolitana di Roma, inaugurata il 10 febbraio 1955. Si trova al confine tra i rioni Ripa e San Saba, all'estremità est del Circo Massimo da cui prende il nome, accanto al Palazzo FAO, sede dell'Organizzazione FAO, che era stato costruito originariamente come sede del Ministero delle Colonie. La fermata ha le uscite dei due binari separate tra loro e situate ai due lati di viale Aventino.

Fino al 2002 nelle vicinanze della stazione si trovava l'Obelisco di Axum.





"
"POS



"
"Fincantieri Calcio

La Fincantieri Calcio è una squadra di calcio di Palermo. Come il nome lascia immaginare, la squadra nacque come società dopolavoristica per gli operai dei cantieri navali di Palermo: sia il campo di gioco che la sede sociale si trovano infatti all'interno dell'area dei cantieri, nel rione dell'Acquasanta, in via Calcedonio Giordano. Colori sociali della squadra sono il rosso e il blu.

Storia.
È stata fondata nel 1946 con il nome di ""Cantieri Navali Riuniti"" e ha partecipato alla Serie C nella stagione 1947-1948, retrocedendo subito. La squadra era diretta da Giuseppe Brancatello, sostituito poi da Ciccio Santostefano; il presidente era Giuseppe Görner.

Dopo un periodo di assenza dai campionati federali, nel 1957 la squadra viene nuovamente affiliata alla FIGC. A partire dal 1967-1968, il Cantieri Navali comincia il suo periodo migliore, durante il quale, grazie a 11 campionati consecutivi di Serie D, diviene una delle più valide realtà del calcio minore della città.

Nel 1970-1971 la squadra, guidata da Carmelo Del Noce, fu anche protagonista di un lungo spareggio per la promozione in Serie C contro il : entrambe le squadre chiusero al primo posto il campionato e dopo due incontri in campo neutro, terminati dopo i tempi supplementari rispettivamente 0-0 allo Stadio Giovanni Celeste di Messina e 1-1 all'Arturo Collana di Napoli, la vittoria fu assegnata dalla sorte al Siracusa dopo il lancio di una moneta.

Nel 1977-1978 i rosso-blu vivono la loro ultima apparizione nell'allora quarto livello del calcio italiano. Bisognerà attendere la vittoria del girone ovest dell'Eccellenza siciliana nel 2002-2003, per rivedere la squadra in Serie D. La Fincantieri, come era stata ribattezzata la squadra in ossequio alla proprietà dei cantieri navali di Palermo, fu protagonista nel 2003-2004 di un campionato mediocre, retrocedendo dopo play-out. Proprio i play-out consentiranno, nel 2004-2005, di evitare una seconda retrocessione consecutiva e di conquistare la salvezza in Eccellenza. Nel 2005 la Fincantieri decide però di dedicarsi esclusivamente ad attività a livello di settore giovanile abbandonando così i campionati maggiori.

Settore giovanile.
Quello della Fincantieri è stato sempre considerato come uno dei maggiori vivai per i giovani calciatori siciliani. A testimonianza del grande impegno profuso nel settore giovanile i rosso-blu possono vantare la vittoria dello scudetto nella categoria allievi dilettanti, titolo ottenuto nella stagione 2003-2004; inoltre nelle stagioni 2007-2008 e 2010-2011 i cantierini hanno raggiunto nuovamente la finale nazionale della stessa categoria perdendo in entrambe le occasioni. Parecchi suoi giocatori sono diventati in seguito calciatori professionisti.

Stadio.
La Fincantieri gioca le sue partire interne al campo dell'Acquasanta, situato all'interno dell'area dei cantieri e dotato di una capienza di circa 1000 spettatori. Allestito negli anni '50 dagli stessi lavoratori, delimitato solo da un pezzo di corda, negli anni seguenti l'impianto viene a poco a poco migliorato, al punto che negli anni '70 perfino il grande Gigi Riva ne tesserà le lodi. Progressivamente però il campo ha visto peggiorare le proprie condizioni. Nel campionato di Serie D 2003-2004 la Fincantieri ha disputato alcune delle proprie partite interne al Velodromo Paolo Borsellino di Palermo.

"
"Glauco (figlio di Sisifo)

Glauco, figlio di Sisifo (e quindi erede al trono di Corinto) era padre di Bellerofonte e bisnonno di Glauco. Glauco possedeva dei cavalli che nutriva con carne umana e preservava da qualsiasi accoppiamento perché risultassero sempre i più veloci nelle corse coi carri.
In occasione dei giochi funebri in onore di Pelia, la dea Afrodite, irritata per il trattamento che Glauco riservava ai suoi animali, li fece scappare dalla stalla il giorno precedente alla gara. Condotti ad un pozzo sacro, essi mangiarono un'erba che dava follia, quindi tornarono alla scuderia.
Il giorno della gara, Glauco salì sulla biga, ma ne fu sbalzato poiché i cavalli si imbizzarrirono. Imbrigliato nelle redini, i cavalli lo trascinarono per tutto lo stadio, quindi gli si gettarono addosso e lo divorarono.
"
"Polmone (alimento)

Il polmone (latino ""pulmo"") è un alimento umano proveniente dalla macellazione degli animali. Sono commestibili, e vengono usati in cucina, i polmoni di bue (manzo), cavallo, maiale, pecora, agnello o vitello. Vengono considerati tra le frattaglie o interiora. 

Valori nutrizionali.
La tabella che segue riporta il valore energetico e la composizione del polmone di vitello (per 100 g di parte edibile):
Ricco di tessuti connettivi, è di difficile digestione e quindi da evitarsi da parte di bambini nella prima infanzia e da persone con digestione lenta.

Diffusione.
Tra le varie ricette che utilizzano il polmone in Malaysia sono diffuse come snack fette di polmone bovino (""paru"", ovvero ""polmone"" in malese) che vengono fritte dopo essere state impastellate con farina e curcuma. Vengono di solito vendute in pacchetti nei mercati all'aperto e sono spesso ulteriormente insaporite con aceto e peperoncino.

Il ""bópiz"" è un piatto piccante delle Filippine a base di polmone e cuore suini saltati con pomodori, cipolle e peperoncino.

In Germania (e soprattutto in Baviera) i polmoni sono il principale ingrediente delle ""Saure Lüngerl Suppe"", una zuppa con aceto, panna acida, prezzemolo e tocchetti di pane. 
"
"PPU

"
"Netgear

Netgear è una multinazionale statunitense con sede principale a San José in California. È specializzata in soluzioni di ""networking"" per l'utente finale e le piccole imprese.

Controllata da Bay Networks, venne acquistata nell'agosto 1998 da Nortel, di cui rimase una controllata al 100% fino al marzo 2000. Da lì, ebbe inizio un processo di vendita di azioni sul mercato che la portò all'indipendenza totale nel febbraio 2002.

Nel 2003 la società è stata quotata in borsa con la denominazione .

Nel 2001 viene costituito l'ufficio commerciale Netgear Italia con sede a Milano.

La gamma di prodotti Netgear permette la condivisione di file, di contenuti multimediali e digitali, di periferiche e dell'accesso a Internet, creando una rete di comunicazione tra ""personal computer"", dispositivi e ""Internet"". Il portafoglio di soluzioni di ""networking"" comprende: prodotti di rete ""Ethernet"", tra cui adattatori ""Ethernet"", ""Switch"", prodotti a banda larga, ""appliance"" e ""gateway"" di sicurezza, soluzioni di ""Network Attached Storage"" e ""wireless"".

Netgear, Inc. è proprietaria di oltre 30 marchi registrati di tecnologie brevettate: NETGEAR, NETGEAR Digital Entertainer, NETGEAR Digital Entertainer Logo, NETGEAR GREEN & Design, NETGEAR Genie, NETGEAR Stora, NETGEAR Stora & Design, “ANYTIME, ANYWHERE, ANY MEDIA, ANY SCREEN”, Connect with Innovation, Everybody's Connecting, FrontView, IntelliFi, NEO TV, LEAF NETWORKS, NET-DOCTOR, OpenDNS, Plus Switch, PowerShift, ProSafe, ProSecure, PROSECURE & Design, ProSupport, PUSH2TV, RAIDar, RAIDiator, RangeMax, ReadyNAS, ReadyNAS Remote, ReadyNAS Vault, READYSHARE, Smart Wizard, X-RAID, X-RAID2.

NETGEAR dispone di diversi canali di vendita globale, tra cui rivenditori a valore aggiunto (VAR), rivenditori diretti (DMRs), rivenditori tradizionali, e inoltre le principali catene della Grande distribuzione organizzata (GDO) e siti di ""E-commerce"".

Dal 2015 Netgear ha iniziato la produzione di sistemi di sicurezza completamente senza fili, configurabile anche dai meno esperti. Di questi sistemi fa parte la famiglia Arlo con le 3 serie: Arlo, Arlo PRO, Arlo PRO 2 (Disponibile in Italia da Primavera 2018) e Arlo GO (Vincitrice del CES 2017 per l`innovazione).
"
"Oraibi

Oraibi è il più antico villaggio situato sulla terza Mesa, nella riserva indiana Hopi, non lontano dal Grand Canyon, Arizona. Originariamente fu abitata dalla tribù degli Hopi.

L'antico villaggio è retrodatato al 1150 circa e, secondo la leggenda Hopi, fu fondato dalla tribù del vecchio Shungopavi ed è stato scoperto nel 1540 da un tenente, Pedro de Tovar.
Gli spagnoli vi stabilirono la missione di San Francisco nel 1629, distrutta durante la sommossa del 1680, le cui rovine sono ancora visibili. Dell'antico villaggio, oggi restano vecchie costruzioni di pietra abbandonate.

Oraibi è un sito ancora abitato e la popolazione abita in case costruite secondo tecniche più moderne. Gli Hopi moderni vietano le fotografie e le riprese filmate.
Sono un popolo molto riservato: sembra che sia possibile visitare i luoghi solo in occasione di cerimonie pubbliche.

Il 19 luglio 1964 Oraibi è stato iscritto fra i siti del National Historic Landmark.

New Oraibi.
Poco lontano sorge Kykotsmovi, conosciuto come ""New Oraibi"": è un villaggio fondato nel 1890 da una parte della popolazione che si dissociò dalla tribù perché desiderava stare più vicina alla scuola e agli esercizi commerciali.
Il termine ""kykotsmovi"" in lingua Hopi (appartenente al ramo di Uto-Aztecan) significa ""rovine sulle colline"". Kykotsmovi è la sede del governo tribale degli Hopi.

"
"Bay Networks

Bay Networks si formò attraverso la fusione di SynOptics e Wellfleet Communications il 6 luglio 1994.
SynOptics era un importante innovatore di prodotti ""ethernet"".
Wellfleet era un importante competitore di Cisco Systems nel settore ""router"". L'8 gennaio 1996 incorporò la Netgear di San José (California), specializzata nello sviluppo di soluzioni di ""networking"" tecnologicamente innovative e progettate per soddisfare le esigenze sia degli utenti finali che delle piccole, medie e grandi aziende. Nell'agosto 1998 essa venne a sua volta acquisita dalla Nortel.
"
"Pergamo

Pergamo è un'antica città dell'Asia Minore, nell'Eolide (verso il sud-est della Troade e sud della Misia; e verso il nord dell'Ionia e nord-ovest della Lidia), posta a poca distanza dalla costa del Mar Egeo, su di una collina (l'Acropoli di Pergamo) che costituisce la principale località archeologica dell'area. La città attuale è nota col nome di Bergama (Turchia, Provincia di Smirne).

La città ebbe una fioritura in età ellenistica, quando divenne capitale dell'omonimo regno, raggiungendo il massimo splendore sotto la dinastia illuminata degli Attalidi (283-133 a.C.). La città divenne un importantissimo centro artistico, considerata quasi una seconda Atene ellenistica. In seguito divenne parte dell'Impero romano. Viene citata nell'Apocalisse di Giovanni come una delle sette chiese dell'Asia.
Storia.
Il mito vede la città fondata da Grino, nipote di Telefo, che avrebbe onorato l'amico Pergamo, nipote di Achille, intitolando a lui la città. 

La città viene citata per la prima volta da fonti intorno al 400 a.C., ma l'acropoli doveva già essere abitata in età arcaica. Presso la città aveva sede un importantissimo santuario di Esculapio, rinomato per la capacità taumaturgiche dei suoi sacerdoti ed importante sede di pellegrinaggi provenienti da tutta la Grecia.

La sua importanza si accrebbe notevolmente in età ellenistica quando Lisimaco, uno dei Diadochi di Alessandro Magno, dopo la battaglia di Ipso (301 a.C.) scelse e fortificò l'acropoli come sede del suo tesoro (di oltre 9000 talenti) e ne diede la custodia all'eunuco Filetero, figlio di padre greco e di madre paflagone. Lo Stato di Pergamo nasce da un tradimento, infatti quando Lisimaco fu sconfitto da Seleuco I, Filetero ne approfittò per passare dalla parte di Seleuco (282 a.C.), quest'ultimo lo lascia padrone di Pergamo a patto di riconoscersi suo vassallo. Filetero, pur essendo solo un vassallo, viene comunemente riconosciuto come il capostipide della dinastia degli Attalidi (anche se formalmente il titolo di re viene rivendicato per la prima volta da Attalo I).

A Filetero successe suo nipote, Eumene I, che rafforzò ulteriormente il regno contro le mire espansionistiche dei sovrani seleucidi. Eumene I rompe l'alleanza coi seleucidi e si proclama indipendente. Una chiara testimonianza di questo passaggio è tramandata da Strabone: ""Filetero aveva due fratelli, Eumene, il più vecchio, e Attalo, il più giovane. Eumene aveva un figlio omonimo, che ereditò Pergamo, il quale già era signore delle regioni circonvicine e vinse una battaglia presso Sardi ove si scontrò con Antioco, figlio di Seleuco"" (Strabone, XIII, 4,2). Eumene è ricordato anche per aver fondato la biblioteca destinata a diventare la seconda del regno ellenistico, dopo quella di Alessandria. Oltre a ciò si mostra promotore della cultura ospitando alla sua corte intellettuali di fama come i filosofi Licone e Arcesilao.

Con il successore Attalo I (241-197 a.C.) la città esercitò la sua egemonia su gran parte dell'Asia Minore occidentale. Il sovrano rifiutò di pagare il tributo ai Galati, tribù celta stanziatasi nell'area dell'Asia Minore che aveva fondato il regno della Galazia, alleati di Antioco III seleucide. Questi mossero guerra ai pergameni, ma furono sconfitti nel 240 a.C. a Misia presso le fonti del Caicó assieme alle truppe di Antioco. Fu proprio in seguito a questa vittoria che Attalo I si arrogò il titolo di re. Pergamo riuscì così ad annettersi molti territori seleucidi dell'Asia Minore. Ma è nel 232 a.C. con la vittoria sui Tolistoboi, altra tribù celtica della Galazia, preso il tempio di Afrodite della città di Pergamo che il re Attalo I libera le sue terre dalle incursioni celtiche. Seguirono altre guerre con seleucidi, con alterne fortune. La svolta fondamentale del regno di Pergamo fu nel 205 a.C. quando venne stipulata un'alleanza con i romani, ai quali rimasero fedeli durante le prime due guerre macedoniche; grazie a quest'alleanza la città conobbe una notevole fioritura.

Con Eumene II (197-159 a.C.), figlio e successore di Attalo I, il regno ebbe un'ulteriore espansione. Il re protesse le arti e la cultura, fondando la biblioteca di Pergamo ed erigendo il famoso Altare di Zeus. Eumene II contribuisce a far scatenare la guerra tra Roma e Antioco III (durante la quale Pergamo viene attaccata da Seleuco IV, figlio di Antioco III, 198 a.C.). L'alleanza coi romani in questa guerra gli procura numerosi possessi territoriali in Anatolia, strappati al dominio Seleucide. Con Eumene II Pergamo diviene uno dei regni più potenti dell'Asia Minore (pur se attentamente controllato dal Senato romano), infatti divenne una grande potenza soltanto dopo il ""diktat ""di pace romano di Apamea (188 a.C.) stipulato tra la repubblica romana e Antioco III, che comportò il passaggio dei territori all'ovest del Tauro a Pergamo. Numerosi sono i decreti di Roma che difendono l'alleata Pergamo (""I Romani ordinarono ad Antioco di non aggredire l'Egitto, e a Filippo di non commettere ingiustizie nei confronti dei Rodii, degli Ateniesi, di Attalo o di nessun altro amico dei romani""). Tra il 187-183 Eumene entra in guerra con il re di Bitinia, perdendo così i territori ottenuti con la pace di Apamea.

Con Attalo II (159-138 a.C.), fratello di Eumene II e tutore di Attalo III (il figlio minorenne di Attalo I), ma di fatto re di Pergamo, il regno consolidò l'alleanza con i romani combattendo contro altri dinasti ellenistici e contenendo l'aggressività del regno di Bitinia.

Infine Attalo III (138-133 a.C.) fu l'ultimo dinasta indipendente, poiché alla sua morte, non avendo eredi maschi, lasciò il regno in eredità ai romani, limitandosi a concedere la libertà soltanto a Pergamo e alle città greche. Probabilmente non intendeva una cessione permanente ma soltanto una soluzione temporanea per impedire al fratello illegittimo, Aristonikos, di prendere il potere. Questo territorio venne sfruttato dai romani per costituire la provincia romana d'Asia (129 a.C.). Questa provincia comprendeva la Ionia e il regno di Pergamo, le regioni più lontane vengono affidate ai re vicini, riconosciuti come vassalli. Roma riscontrò vari problemi prima di poter creare una provincia legittima, infatti Aristonikos si proclamò re Eumene III (di cui ci rimangono ancora le monete) e fu sconfitto definitivamente nel 130 a.C. e i suoi seguaci nel 129 a.C.

Rispetto agli altri regni ellenistici Pergamo rimane secondario sicuramente come dimensioni e come nobiltà dinastica, infatti i suoi re non possono vantare un'ascendenza macedone o basare la loro sovranità sul diritto delle armi; ma per non essere da meno dei Lagidi o dei Seleucidi, che si riconosco discendenze divine, gli Attalidi rafforzano la loro sovranità con il mito della discendenza da Telefo. Nel mondo antico vengono soprattutto ricordati per la vittoria contro i Galati, simbolo della vittoria della grecità sulle genti barbare, e per la costruzione di bellissimi monumenti.

In età romana Pergamo fu una città prospera, famosa per l'attività dei ceramisti, la produzione di unguenti e di pergamene, che prendono il nome dalla città. La città fu probabilmente sede di una chiesa apostolica poiché viene nominata nell'Apocalisse di Giovanni.

Il declino della città seguì quello dell'Impero Romano. In età bizantina fu sede di vescovado. Saccheggiata dagli arabi, la città fu poi presa dagli Ottomani, che vi edificarono diverse moschee.

I resti della capitale furono scavati a partire dal 1873. Ma l'opera venne portata a termine da ricercatori tedeschi, infatti nel 1878 l'archeologo tedesco Carl Human cominciò una vasta campagna di scavi nella città di Pergamo che in otto anni portò alla scoperta di una acropoli di inestimabile valore artistico ed archeologico. L'accordo fatto con il governo turco prevedeva che Human poteva portare in Germania metà delle opere scoperte, metà doveva invece rimanere in Turchia. Così Human riuscì a portare a Berlino il fregio che circonda la base del tempio di Pergamo, lungo 170 metri, che oggi costituisce la parte più preziosa del tempio esposto nel museo. La parte soprastante è una ricostruzione dell'originale rimasto in Turchia.

Urbanistica e sviluppo della città di Pergamo.
La città di Pergamo si erge a 30 km dalla costa, su uno sperone formato da due affluenti del Caico, il Selinunte e il Cezio. Questo spuntone (335 metri) fornisce un sito magnifico, ma difficile da sistemare proprio a causa dell'altezza. Gli architetti vi riescono sovrapponendo tre città, riunite tra loro mediante scalinate, con belvederi e terrazze a portici che attestano un nuovo gusto per il pittoresco e che si adattano perfettamente al paesaggio. Attalo I, usando ampiamente del bottino preso dai Galati, dà via a un programma di rinnovamento edilizio senza precedenti: trasforma la piccola città in una metropoli elegante, ricca di edifici sontuosi e conclusa da una acropoli, con ampie terrazze e colonnati, raccordate da terrazze ornate da portici e sculture. Grazie a lui Pergamo costituisce uno dei più spettacolari esempi di urbanistica del tempo.

La città alta è la più importante, quella in cui si concentrano le funzioni politiche ed amministrative, comprende una doppia agorà, fiancheggiata da un tempio ionico di Dioniso. Sulla spianata superiore si trova il grande tempio di Zeus e di Atena, uno degli edifici più notevoli sia per le dimensioni colossali che per la bellezza della sua decorazione scultorea. Sempre nella città alta troviamo la Biblioteca, il palazzo e il teatro: gli edifici simbolo della ""polis.""

Nella città mediana è presente un ginnasio. Poi troviamo i templi di Demetra e di Era Basìleia su più piani sovrapposti collegati da rampe di scale e da passaggi sotterranei. In mezzo a questi due tempi è situato il Pritaneo.

La città bassa, con una spaziosa agorà contornata da un colonnato a due piani, costituisce il centro commerciale.

Nel complesso questa città, costruita per rivaleggiare con Atene e in cui trovano espressione tante ispirazioni nuove, rappresenta un mirabile successo. Questo successo si spiega grazie alle molteplici attività di cui Pergamo è diventata il centro. Non è solo il commercio a rendere conto dello sviluppo, essendo situata troppo in disparte rispetto alle grandi vie verso l'Asia. Tuttavia è il centro di un ricco territorio agrario (grano, olivi, vigneti), vi si pratica un allevamento scientifico con selezione delle razze e un'industria specializzata: profumi, tessuti pregiati, pergamena (come ricorda il nome stesso della città). Inoltre è la capitale di uno Stato che, senza essere uno dei più grandi regni, è certamente uno dei meglio amministrati e dei più ricchi.

L'ambizione dei regnanti è di fare di Pergamo l'Atene del mondo ellenistico. La sua biblioteca fa concorrenza a quella di Alessandria; il palazzo reale racchiude un vero e proprio museo di cultura, nel quale nasce la critica d'arte. Numerosi investimenti furono fatti per gli edifici pubblici (finalizzati alla celebrazione della dinastia) che fecero di Pergamo una delle capitali artistiche del mondo ellenistico. In più vi si trova una notevole scuola di retorica e un'officina di scultura con artisti protetti dai sovrani. Grazie a questa scuola Pergamo diviene il principale centro dell'arte drammatica. Plinio il Vecchio dice che proprio grazie all'arte di Pergamo i Romani ""cominciarono ad amare e non più soltanto ad ammirare le meraviglie straniere.""

La gloria di Pergamo viene citata anche da Strabone, che riconosce in Eumene II e in Attalo II i principali fondatori della grandezza di Pergamo: ""Anche costui (Eumene II) si unì con i Romani a guerreggiare contro Antioco il Grande e contro Perseo, e ne ebbe in ricompensa tutto il paese a di qua del Tauro, che era stato soggetto ad Antioco. prima di ciò i luoghi dipendenti da Pergamo erano pochi, estendendosi solo fino al mare, verso il golfo Elaitico e Adramitteno. Questo Eumene ampliò la città di Pergamo, vi piantò il bosco attorno al Niceforio ; l'altro re (Attalo II), per amore di gloria, vi eresse monumenti e biblioteche, e tutto, insomma, procedette da lui quell'insediamento di Pergamo così grande che sussiste tuttora.""

Arte.
Il regno di Pergamo si caratterizza per l'intensa produzione artistica, patrocinata dai sovrani Attalidi, infatti fu uno dei centri più vivi al quale accorsero artisti da varie parti per le grandiose imprese architettoniche e artistiche volte a celebrare la vittoria contro i Galati e il fasto della corte. Qui confluirono diversi stili, che si fusero in un unico stile nuovo, chiamato convenzionalmente ""barocco pergameno"".

Esempi illustri di questo stile sono le statue, pervenuteci in copie romane, del Galata morente e del galata che si uccide insieme alla moglie per evitare l'oltraggio della sconfitta. Queste statue erano poste sulla terrazza del Tempio di Atena, insieme ad altri tre monumenti commemorativi della vittoria, di cui oggi non è possibile ricostruire con precisione l'aspetto. Parte di questi monumenti commemorativi sembra ricondursi all'artista Epìgonos, una delle personalità fondamentali della scultura del III secolo a.C. Questo artista rappresenta per Pergamo quello che fu Fidia per Atene, infatti crea un linguaggio del tutto nuovo, in cui l'antico senso della misura cede completamente al ""pathos"" e all'enfasi: la retorica del gran gesto, il dinamismo, la sofferenza, la violenza, la morte vi sono esibiti con massima evidenza per coinvolgere emotivamente lo spettatore e suscitare sentimenti forti e primitivi: queste le caratteristiche principali del cosiddetto ""barocco pergameno"".

Tempio di Atena Polias.
Nel III secolo a.C. la città, dopo la vittoria di Attalo I sui Galati, si espanse a tal punto da dare vita ad un'acropoli monumentale: su di essa il sovrano eresse un tempio dedicato ad Atena Poliàs, e ne ornò la piazza antistante con alcune statue bronzee, a noi note tramite altre copie in marmo. Altre sculture vennero collocate da Attalo II donario sull'acropoli cittadina nel 201 a.C. Tema dominante di queste opere è la vittoria sui barbari, ed il trionfo della civiltà sulla forza. Il frontone era decorato sulla sommità destra dalla figura di Proteo, al centro Atena, e sulla sinistra un mostro marino cavalcato da Eracle.

Santuario di Asclepio.
Ai piedi della collina su cui sorge la città alta si estese, in età romana, la città bassa, della quale restano i ruderi di un teatro e di un grande santuario dedicato forse alle divinità orientali (aula rossa). Una strada porticata, in gran parte scavata, portava al celebre santuario di Asclepio, che conserva vari edifici del sec. II d. C. (propilei, tempio di Asclepio, edificio per le incubazioni durante le quali appariva il dio guaritore, teatro). Fu proprio a Pergamo che si sviluppò il culto di Asclepio che poi si diffuse in altre regioni del mondo ellenistico (fino ad arrivare a Roma); questa divinità veniva associata a Zeus, tanto che il prefisso ""soter"", utilizzato convenzionalmente per Zeus, a Pergamo viene affiancato al nome di Asclepio.

Asclepio o Esculapio (greco Ἀσκληπιός, traslitterato Asklēpiós; latino ""Aesculapius"") è un personaggio della mitologia greca. Figlio di Apollo e di Arsinoe secondo Esiodo, oppure di Apollo e Coronide per Pindaro, un semidio e dunque uomo mortale per Omero, si diceva fosse stato istruito nella medicina dal centauro Chirone, o che avesse ereditato tale proprietà dal padre Apollo. Divenne poi il dio della medicina, al pari di suo padre, ed era una divinità molto adorata dal popolo, in quanto benevola con gli infermi; la costellazione dell'Ofiuco rappresenta il suo mito.
Altare di Pergamo: Tempio di Zeus e Atena Nikephoros.
Eumene II tenta di accrescere in ogni modo la reputazione della città, proseguendo con inusitata larghezza la politica di mecenatismo del padre, per fare di Pergamo la vera ""Atene d'Asia"". Le principale divinità dell'epoca classica ottengono il loro tempio e un gran numero di statue. Tra le opere che fa innalzare spicca il sontuoso tempio sull'acropoli dedicato a Zeus Sotér e Atene Nikephoros (Zeus salvatore e Atene portatrice di vittoria). Alcuni frammenti ceramici testimoniano che l'altare fu iniziato dopo il 168-165 a.C., qualunque sia l'occasione, è certo però che l'altare viene concepito per essere un capolavoro, un monumento senza uguali in alcuna città del mondo, l'obbiettivo viene raggiunto: è infatti incluso tra le ""sette meraviglie del mondo. ""

L'altare è venuto alla luce fra il 1871 e il 1879, durante gli scavi sull'acropoli di Pergamo condotti dall'archeologo tedesco Carl Humann.

Si tratta di una costruzione di dimensioni colossali, che dal punto di vista architettonico rientra nel tipo del grande altare monumentale ellenistico. Ciò che lo distingue e lo pone al di sopra di qualsiasi altro monumento del tempo è la decorazione scultorea, la più sontuosa mai realizzata nel mondo greco. Sulla copertura del colonnato superiore erano poste molte figure di animali e di personaggi mitologici in bronzo, oggi totalmente perdute. Tutto intorno al basamento correva uno splendido, impressionante fregio a rilievo, alto 2,3 metri e lungo oltre 120, in cui era rappresentato senza alcuna interruzione la ""Gigantomachia"": la vittoriosa lotta degli dei olimpi contro i giganti figli della Terra e del Cielo simboli del caos e nemici dell'ordine garantito da Zeus (metafora mitologica dei nemici greci e non greci di Pergamo). Un secondo fregio (alto 1,56 metri) era disposto lungo le pareti interne del portico colonnato, vi erano raffigurate le imprese dell'eroe Télefo, il mitico figlio di Eracle, che nella tradizione encomiastica locale era considerato il progenitore della dinastia degli Attalidi.

La ""Gigantomachia ""è uno dei capolavori assoluti dell'arte ellenistica, sul lato orientale si trovano le maggiori divinità olimpiche (Zeus, Atena, Latona, Apollo, Demetra ecc.) affiancate da Eracle; sul lato occidentale ci sono invece le divinità marine e terrestri, sul lato settentrionale le divinità della notte e degli astri, infine sul lato meridionale la dea del giorno. Gli dei sono occupati in singolari e vittoriosi duelli contro i giganti, le statue talvolta debordano fuori dallo spazio figurativo tendendo a coinvolgere emotivamente lo spettatore. Le espressioni di intenso dolore colpiscono fortemente il visitatore, infatti l'indagine dell'espressione dei volti, già iniziata da Skopas e Lisippo, è qui spinta intenzionalmente all'eccesso. L'esecuzione di questi fregi richiese sicuramente l'intervento di numerosi maestri, che lavorano però nell'ambito di un coerente linguaggio stilistico, la cui uniformità lascia presupporre la presenza di un artista di grande personalità e carisma, responsabile dell'ideazione. Le fonti dell'epoca sono poco interessate alle personalità degli artisti ellenistici quindi non ci riportano alcun nome; si è provato a identificare il maestro dell'altare con Phyromachos di Atene, oggi poco noto ma molto apprezzato in età ellenistica (tanto che il suo nome è riportato in un papiro egiziano come uno dei sette scultori più bravi di tutti i tempi). Phyromachos fu attivo a Pergamo dal 172 a.C., di lui ci sono pervenuti dei ritratti scultorei (es. Ritratto di Antistene) la cui mimica facciale ha molto in comune col le statue del fregio (intensità dello sguardo, violenta plasticità del volto, tendenza ad accentuare ogni elemento della fisionomia e della mimica facciale, ricerca di formule espressive inedite ed estreme). Certo questi sono elementi troppo labili per una precisa identificazione, anche perché sono elementi comuni allo stile del tempo e rintracciabili in altri scultori ellenistici.



"
"Antimo Iunco

Caratteristiche tecniche.
Attaccante di movimento, può giocare su tutto il fronte d'attacco. Le sue qualità sono la tecnica e la velocità.

Carriera.
Club.
Brindisi.
Cresciuto nel , squadra della sua città, esordisce in prima squadra a 16 anni, disputando sprazzi di partite in Serie D nel 2000-01 per un totale di 8 presenze. Durante le stagioni successive trova poco spazio in squadra, disputando in tre campionati 13 gare tra Serie D e Serie C2. Segna una doppietta in Coppa Italia 2003-2004 nella vittoria del Brindisi sul Bologna per 3-2.

Verona.
Nel gennaio del 2004 viene acquistato dal Verona con cui disputa solo 3 gare nel finale di campionato. Nella stagione 2004-05 con il Verona non raggiunge i play-off per un solo punto. L'allenatore Massimo Ficcadenti lo considera il primo ricambio del reparto offensivo e lui segna 6 gol, tra cui quello che ha permesso all'Hellas di pareggiare con il Genoa, futuro vincitore del campionato.

Nella stagione 2005-06 segna 2 reti in una stagione giocata quasi sempre da titolare. In squadra fa coppia con l'attaccante Adailton.

Nel 2006-2007, dopo la cessione di Adailton, continua gioca titolare e con l'arrivo in primavera del nuovo mister Gian Piero Ventura, il suo rendimento migliora portandolo a diventare il capocannoniere della squadra con sole 5 reti. Nel corso della stagione, tuttavia, riceve diverse espulsioni.

Chievo.
Il 31 agosto 2007 viene acquistato in comproprietà dal ChievoVerona. Con i clivensi disputa la stagione in B e, partendo dalla panchina, riesce a conquistarsi un posto da titolare, contribuendo alla promozione del Chievo in Serie A. La società riscatta l'intero cartellino.

I prestiti a Salernitana e Cittadella.
Nella Serie A 2008-09 viene impiegato poco dalla squadra clivense ed a gennaio 2009 viene ceduto in prestito alla . A fine stagione torna al ChievoVerona, ma viene ceduto nuovamente in prestito, con diritto di riscatto della comproprietà, al Cittadella. Dopo una stagione positiva tra le file dei padovani, questi esercitano il diritto di riscatto in cambio della seconda metà di Manuel Iori e cedono poi la propria metà del giocatore al Torino.

Torino.
Esordisce in maglia granata il 15 agosto 2010, nel secondo turno di Coppa Italia Torino- (3-1 dts), segnando in quell'occasione il suo primo gol con i piemontesi.

Il 25 giugno 2011 torna di proprietà del ChievoVerona per 100.000 euro dopo l'apertura delle buste sulle comprartecipazioni, a causa di un errore nella compilazione dell'offerta da parte del Torino.

Spezia.
Il 30 luglio 2011 viene ceduto in comproprietà allo Spezia.

Segna la sua prima rete in maglia bianca alla seconda giornata del torneo 2011-12, nella sconfitta per 3-2 sul campo del Frosinone, con un colpo di testa.

Sempre di testa alla sesta giornata, segna la sua prima rete casalinga, sbloccando il risultato al settimo minuto della gara tra lo Spezia e il Trapani; nella stessa giornata veste per la prima volta la fascia di capitano.

Il 23 ottobre, dopo 13 minuti dall'inizio del match esterno contro la , viene colpito duramente da Massimiliano Taddei ed è costretto ad uscire dal campo, riportando una lesione alla tibia sinistra che lo tiene fuori dai campi per circa un mese. Il 6 maggio 2012 nell'ultima giornata di campionato, contro il , segna il gol del momentaneo 1-0 nella partita che si concluderà con la vittoria dello Spezia per 3-0 e la conseguente conquista della promozione diretta in Serie B.

Ritorno al Chievo e trasferimenti a Bari e Trapani.
Il 23 giugno 2012 dopo l'apertura delle buste il ChievoVerona ne riscatta il cartellino. Il 1º agosto seguente, viene ufficializzato l'acquisto dell'attaccante da parte della società pugliese, in prestito con diritto di riscatto. Al termine della stagione il diritto di riscatto non viene esercitato e il giocatore fa ritorno al Chievo. Il 19 agosto 2013 il neopromosso in B ufficializza l'acquisizione del giocatore dal Chievo.

Alessandria e Paganese.
Il 23 gennaio 2015 firma un contratto valevole fino al giugno 2016 con l'Alessandria; il 9 settembre 2016, firma un contratto annuale con la Paganese, in Lega Pro. Tuttavia, il 9 gennaio 2017, dopo soli quattro mesi e undici partite giocate, rescinde il contratto e si accasa al .

Nazionale.
Esordisce con la maglia azzurra dell'Under-20 l'8 dicembre 2004 nel pareggio 0-0 contro la Germania, mentre l'anno dopo viene aggregato all'Under-23 per i Giochi del Mediterraneo.

Statistiche.
Presenze e reti nei club.
""Statistiche aggiornate al 14 ottobre 2017.""

"
"Nortel

Nortel Networks Corporation già conosciuta come Northern Telecom Limited e semplicemente come Nortel, era una multinazionale produttrice di hardware, software e servizi per le telecomunicazioni e le imprese, con sede a Toronto (Canada).

Storia.
Nel 1895, Bell Telephone Company of Canada decise di privatizzare (spin-off) una sua divisione produttiva che costruiva telefoni destinati alla vendita ad altre imprese, nonché altri dispositivi come allarmi antincendio, apparecchi destinati all'installazione in strada per chiamare la polizia e i vigili del fuoco. Questa nuova società fu costituita sotto il nome di Northern Electric and Manufacturing Company Limited. Nel 1900, la nuova società ha iniziato la produzione del suo primo grammofono (modello wind-up), che poteva suonare dischi di vinile. Nel 1913, la società costruì il suo quartier generale e fabbrica principale a Montréal. Nel 1914, l'azienda si fuse con la Imperial Electric per formare Northern Electric, in co-proprietà fra Bell Canada e la società statunitense Western Electric. Per la fine della Prima Guerra Mondiale, Northern Electric era diventato il principale distributore dei prodotti Western Electric in tutto il Canada.

Nel 1998 acquisì la Bay Networks, importante produttore di apparecchiature innovative per ""ethernet"".

Il 14 gennaio del 2009 ha fatto richiesta di fallimento assistito , non ancora completamente definitivo nel 2017.

"
"Aruba

Aruba è una nazione costitutiva del Regno dei Paesi Bassi che ne comprende altre tre: i Paesi Bassi e gli stati caraibici di Curaçao e Sint Maarten. L'isola (180 km², 108.587 abitanti nel 2014) è situata nel Mare Caraibico, a nord del Venezuela, nell'America centrale caraibica. Al contrario di molte altre isole dei Caraibi, Aruba è un'isola di scarsi rilievi, scarsa vegetazione e con un clima secco; tali caratteristiche hanno favorito lo sviluppo del turismo. Il capoluogo è Oranjestad.

Il Regno dei Paesi Bassi agisce come nazione unitaria in materia di difesa, politica estera e cittadinanza, mentre Aruba, quale nazione costitutiva, agisce come nazione indipendente per tutte le altre materie (ad esempio interni, sanità, istruzione e trasporti).

Nome.
L'origine del nome è incerta, e tuttora esistono due teorie: l'isola fu scoperta nel 1499 dallo spagnolo Alonso de Ojeda che potrebbe averla nominata Oro Hubo (""qui c'era l'oro""), oppure il nome proviene dal termine ""oibubai"" degli amerindi Arawak, che significa ""guida"".

Storia.
Scoperta e annessa alla Spagna nel 1499, Aruba fu occupata dagli olandesi nel 1636. L'economia locale ha attraversato tre diverse fasi, coincidenti con lo sviluppo di altrettante attività: dopo una vera e propria corsa dell'oro avutasi nel XIX secolo, nel 1924 venne aperta un'importante raffineria di petrolio. Negli ultimi decenni del XX secolo si è invece assistito ad un boom del turismo.

Aruba fece parte delle Antille Olandesi, fino al 1º gennaio 1986, anno in cui se ne separò per diventare un membro autonomo del Regno dei Paesi Bassi, passo preliminare per l'indipendenza, prevista per il 1996. Contrariamente a tale programma Aruba ricusò l'indipendenza e proclamò invece la sua fedeltà ai Paesi Bassi, e nel 1994 un accordo interno tra il governo centrale del Regno e quelli locali di Aruba e delle altre Antille Olandesi regolamentò definitivamente l'assetto amministrativo di appartenenza al Regno.

Politica.
Il sovrano dei Paesi Bassi occupa la carica di capo dello Stato ed è rappresentato ad Aruba da un governatore nominato ogni sei anni. Il capo del governo è il Primo Ministro il quale forma, insieme al Consiglio dei ministri, il braccio esecutivo del governo stesso.

Geografia.
Aruba è un'isola principalmente pianeggiante e scarsa di corsi d'acqua, rinomata per le sue spiagge dalla sabbia bianca. La maggior parte di queste sono situate sui litorali occidentali e nel sud dell'isola, e sono relativamente riparate dalle forti correnti dell'oceano. I litorali nordici e orientali mancano di questa protezione. L'interno dell'isola è caratterizzata dalla presenza delle ""Rolling Hills""; le due vette più alte sono ""Hooiberg"" e ""Jamanota"", che è il punto più alto sull'isola.

L'isola non ha suddivisioni amministrative.

Il clima è di tipo marino tropicale molto piacevole. Poche le variazioni stagionali di temperatura che si mantiene costante circa 28 °C per tutto l'anno. Costanti anche i venti, gli ""alisei"" dell'Oceano Atlantico. La precipitazione annuale raggiunge a mala pena 500 millimetri; l'autunno è la stagione più piovosa.

Se da un punto di vista fisico Aruba appartiene al Sud America (nel senso in cui un'isola può appartenere alla piattaforma continentale di un continente), dal punto di vista storico-culturale normalmente ci si riferisce ad Aruba come a uno Stato Centro americano e quindi ricompreso nell'America del Nord.

Diversamente dal resto della regione caraibica, l'isola è normalmente al di fuori della fascia battuta dagli uragani.

Economia.
Aruba gode di uno dei più alti livelli di vita nella regione caraibica, con una bassa percentuale di povertà e disoccupazione. Oltre metà del prodotto nazionale lordo di Aruba è dovuto al turismo e alle attività collegate.
La maggior parte dei turisti arrivano dal Canada, Unione europea, Stati Uniti, che poi è il più grande partner commerciale.
La raffinazione del petrolio è l'industria dominante, malgrado l'espansione del settore turistico. La parte del PNL relativa all'attività agricola (prodotti a base di aloe vera) e manifatturiera rimane marginale.

Appartenendo al Regno dei Paesi Bassi, Aruba riceve annualmente diversi aiuti economici dalla madrepatria, nonché la protezione territoriale con militari olandesi stanziati sull'isola.
Nonostante tale appartenenza l'isola non fa parte dell'Unione europea.

Il fiorino arubano ha un cambio fisso legato al Dollaro USA di $1 = 1.79 AWG.

Demografia.
A causa del suo suolo arido e povero, Aruba non fu interessata, al contrario delle altre isole caraibiche, dallo sviluppo delle piantagioni e dello sfruttamento degli schiavi, quindi non vi fu immissione di popolazione di origine africana. Nel 1515, gli spagnoli però deportarono l'intera popolazione isolana a Hispaniola (Haiti), utilizzandola come manodopera nelle miniere di rame; con l'esaurimento delle miniere, a gran parte degli abitanti originari fu concesso di far ritorno ad Aruba.

Gli olandesi, subentrati agli spagnoli, fecero promozione presso gli indigeni Arawak dell'allevamento del bestiame: in seguito a ciò l'isola divenne un importante centro di produzione di derrate alimentari per il rifornimento degli altri possedimenti olandesi nei Caraibi.

Sebbene ad Aruba non vi siano più indigeni puri, buona parte della popolazione (come si nota dai tratti somatici) può vantare, (al contrario di quasi tutte le altre isole caraibiche, dove gli Arawak sono pressoché estinti), una sostanziale discendenza Arawak. La maggioranza della popolazione (oltre l'80%) è infatti frutto di matrimoni misti tra arawak ed europei. In tempi recenti la richiesta di lavoratori per l'industria turistica ha alimentato un considerevole flusso immigratorio dalle altre isole caraibiche e dalle vicine coste sudamericane.
Di norma la immigrazione permanente dall'esterno e dai Paesi Bassi sono regolamentate.

Benché l'olandese costituisca la lingua ufficiale, l'idioma più parlato ad Aruba è il papiamento, un creolo basato sul portoghese con influssi spagnoli, africani e neerlandesi. Per ragioni geografiche, lo spagnolo e l'inglese sono conosciuti da molti isolani, i quali spesso possono vantare una conoscenza più o meno vasta di ben quattro lingue.

La religione maggiormente professata dalla popolazione locale è quella cristiana, nella sua confessione cattolica.


"
"Quartieri di Bologna

I quartieri del comune di Bologna sono le circoscrizioni di decentramento in cui è suddivisa la città di Bologna, a cui lo statuto comunale attribuisce il nome di ""quartieri"": Borgo Panigale-Reno, San Donato-San Vitale, Savena, Navile, Porto-Saragozza, Santo Stefano.

Storia dei quartieri.
La prima suddivisione del territorio della città di Bologna in quartieri risale al 1960. In quell'anno, il 21 settembre, il Consiglio comunale deliberò all'unanimità la suddivisione del territorio in 15 quartieri, ravvisando la necessità di un decentramento di servizi e uffici comunali, con particolare riguardo alle attività di carattere sociale e assistenziale. Si procedette inoltre all'istituzione di ""centri di vita civica"" (ovvero uffici di quartiere dotati di anagrafe, sportello di assistenza sociale, ufficio informazioni, servizio di polizia urbana e la segreteria del consiglio di quartiere) da affidarsi ad un aggiunto del Sindaco, coadiuvato da ""consulte per la partecipazione dei cittadini alla civica amministrazione"".

Il 9 aprile 1962 il Consiglio comunale stabilì i confini e la denominazione di ciascun quartiere: Borgo Panigale, Santa Viola, Saffi, Lame, Bolognina, Corticella, San Donato, San Vitale, Mazzini, Murri, San Ruffillo, Colli, Andrea Costa-Saragozza, Barca, Centro.

Il 5 dicembre 1966 il Consiglio Comunale approvò all'unanimità la suddivisione del quartiere Centro in quattro distinti quartieri denominati Galvani, Irnerio, Malpighi e Marconi.

Un primo accorpamento avvenne con una modifica effettuata nel 1985, che ridusse a 9 gli originari 15 (poi divenuti 18) quartieri, secondo il seguente schema:


L'attuale suddivisione è entrata in vigore il 7 giugno 2016 in seguito all'approvazione, nel luglio 2015, della revisione dello statuto e del regolamento sul decentramento. Le novità sono consistite in due accorpamenti (Borgo Panigale più Reno, Porto più Saragozza) e nello smembramento del quartiere San Vitale: quest'ultimo era composto dagli originari quartieri San Vitale e Irnerio, che sono stati annessi il primo al quartiere San Donato (ora San Donato-San Vitale) e il sencondo al quartiere Santo Stefano.

Ruolo giuridico e politico dei quartieri.
Pur essendo strutture decentrate dell'amministrazione comunale, hanno un proprio ""Consiglio di quartiere"" e un ""Presidente di quartiere"", direttamente eletti dai cittadini contestualmente all'elezione del Sindaco e del Consiglio comunale. Si è quindi verificato in passato che le amministrazioni dei quartieri fossero di colore politico diverso da quella comunale: per esempio, tra il 1999 ed il 2004, durante l'amministrazione Guazzaloca (di centro-destra), 6 quartieri su 9 erano invece amministrati dal centro-sinistra. Dopo le elezioni comunali del 2004, durante l'amministrazione Cofferati, tutti i quartieri furono governati dal centro-sinistra, come il Comune. Con l'elezione di Virginio Merola, nel 2011, per la coalizione di centrosinistra, 8 quartieri su 9 sono governati dalla sinistra.

Secondo lo statuto del Comune di Bologna (art. 37 ), ai Consigli di quartiere, in quanto organi di rappresentanza diretta dei cittadini, è garantito l'esercizio di un ruolo politico, propositivo e consultivo nella formazione degli indirizzi e delle scelte della Amministrazione comunale nel suo complesso; ad essi è attribuita autonomia decisionale per l'esercizio di attività e la gestione di servizi di base rivolti a soddisfare immediate esigenze della popolazione.
È istituita inoltre una ""Conferenza dei Presidenti dei Consigli di quartiere"", atta a promuovere la reciproca informazione fra i Presidenti, a garantire l'omogeneità nell'azione amministrativa, a favorire il coordinamento delle iniziative riguardanti l'intero territorio comunale o quello di più quartieri.

"
"Alcatel-Lucent

Alcatel-Lucent è stata una compagnia globale con sede a Parigi in Francia che produce hardware e software per le telecomunicazioni. Dopo aver raggiunto un accordo con Nokia, l'azienda ha cessato di esistere, entrando nel colosso finlandese.<ref name=""/www.corrierecomunicazioni.it/tlc/38970_nokia-e-alcatel-lucent-primo-giorno-di-nozze.htm""></ref>

Storia.
Alcatel-Lucent nasce dalla fusione di Alcatel e Lucent Technologies il 1º dicembre del 2006 e detenendo una quota di mercato intorno al 35-40% nel settore delle telecomunicazioni digitali sottomarine si pone come leader mondiale nella trasmissione ottica su fibra.

Nell'aprile 2015 è stato raggiunto l'accordo, del valore di 15,6 miliardi di euro, per l'acquisizione di Alcatel-Lucent da parte di Nokia, mediante emissione di nuove azioni riservate agli azionisti Alcatel-Lucent, che in questo modo deterranno il 33,5% della società post-fusione.

Il 14 gennaio 2016 la finlandese Nokia lancia un'offerta pubblica di acquisto delle azioni di Alcatel-Lucent. Il 2 novembre le azioni Alcatel-Lucent sono ritirate da Euronext a seguito dell'offerta pubblica di acquisto.

Il marchio ""Alcatel"" è in licenza a TCL Corporation e produce telefoni cellulari, smartphones e tablets.

Alcatel-Lucent in Italia.
Alcatel-Lucent in Italia aveva la sua sede principale a Vimercate, dove erano ospitati gli uffici amministrativi e i principali laboratori relativi agli apparati di trasmissione radio a microonde. Altri centri di ricerca e sviluppo erano presenti anche a Battipaglia e a Rieti, mentre a Trieste era attivo uno stabilimento di produzione.

Dopo la fusione tra Alcatel e Lucent, con la redistribuzione delle attività presso le strutture delle due imprese precedenti, si assisté a una riduzione delle attività manifatturiere e di ricerca e sviluppo in Italia. Nel giugno 2010 lo stabilimento di Battipaglia fu ceduto alla società genovese Telerobot, del gruppo Esacontrol.
Nel novembre 2011 fu venduto il centro ricerche di Bari, alla società Experis del gruppo multinazionale Manpower, e nell'aprile 2012 quello di Genova alla società Selesoft Consulting di Genova.

Nel 2014 i laboratori relativi al sistema di gestione per reti terrestri (1350OMS) e a due famiglie di apparati per telecomunicazioni ottiche su fibra, OMSN (Optical Multi-Service Node) e TSS (Transport Service Switch) furono ceduti a una nuova società ad hoc, SM Optics, del gruppo Siae Microelettronica; le due parti sottoscrissero un contratto di outsourcing nel novembre del 2014.

"
"Blefarite

La blefarite è un'infiammazione del bordo libero della palpebra. Il suo nome deriva dal greco βλέφαρον, ""blépharon"", che significa, appunto, palpebra.

Eziologia.
Le cause di questa infiammazione possono essere ricercate in un indebolimento fisico del paziente (per esempio dovuto ad anemia) oppure nella congiuntivite cronica.

Più specificamente possono essere provocate da un'alterata secrezione delle ghiandole palpebrali di Meibomio (secrezione sebacea), da vizi refrattivi non corretti (in particolare ipermetropia e astigmatismo), malattie della pelle, disordini alimentari, patologie come il diabete o l'accumulo eccessivo di grassi nel sangue. I batteri possono rappresentare la causa scatenante oppure creare complicanze.

Tipologie.
Blefarite ciliare.
È la forma più comune. Si caratterizza per arrossamento della mucosa e della pelle. Ha la tendenza a cronicizzarsi. Clinicamente i margini palpebrali si presentano iperemici (come se fossero cerchiati di rosso). La cura, sotto controllo medico, prevede la pulizia della zona e l'utilizzo di pomate.

Blefarite squamosa e blefarite ulcerosa.
Complicazioni della blefarite possono dare luogo a forme come la blefarite squamosa o la blefarite ulcerosa.
Nella forma squamosa si ha prurito e bruciore, con formazione di piccole squame vicino alle ciglia, squame facilmente removibili. In quella ulcerosa compaiono sulle palpebre delle ulcere, spesso sanguinanti. Oppure si può presentare la blefarite meibomiana, per eccessiva secrezione di sebo da parte delle ghiandole di Meibomio.

L'eccessiva creazione di sebo è causata da un'alterazione della ghiandola di Meibomio il quale sebo è composto da lipidi. Infatti il secreto si presenta molto unto e viene chiamata meibomite.


"
"PTS




"
"Campidoglio

Il Campidoglio, detto anche Monte Capitolino (""Mons Capitolinus""), è uno dei sette colli su cui venne fondata Roma. , di 35,9 m s.l.m. nell' ""Asylum"" (attuale Piazza del Campidoglio) e di 44,7 m s.l.m. sul ""Capitolium"" propriamente detto (Palazzo Caffarelli).

Il Campidoglio è anche la sede di rappresentanza del comune di Roma.

Storia.
Età protostorica e età regia.
Una sella (""Asylum"") divideva la sommità settentrionale (""Arx"") da quella meridionale (""Capitolium"" propriamente detto), una cui propaggine, la Rupe Tarpea, era il luogo da dove venivano fatti precipitare i traditori. Per la sua collocazione tra la pianura del Foro Romano e il fiume Tevere, in prossimità del guado dell'isola Tiberina, fu l'acropoli cittadina.

Secondo la tradizione romana, il primo insediamento sul colle fu fondato dal dio Saturno (dove pure si trovava un tempio dedicato al dio), nel quale furono accolti i Greci guidati da Ercole. Il Campidoglio dovette essere abitato fin dall'età del bronzo, come provano alcune ceramiche scoperte ai piedi di esso, nell'area di Sant'Omobono e nello scavo presso il cosiddetto Giardino Romano.

Secondo lo storico Tacito il Campidoglio, come pure il sottostante Foro Romano, furono aggiunti alla Roma quadrata di Romolo da Tito Tazio. Altri lavori sul monte furono posti in essere dal quinto re di Roma, Tarquinio Prisco, il quale vi costruì l'ingresso trionfale.

Al Campidoglio è legato il racconto della presa della rocca ad opera dei Sabini che, guidati da Tito Tazio, attaccarono i Romani, per vendicarsi del Ratto delle sabine. Presa la rocca, grazie al tradimento di Tarpeia, i Sabini impegnarono i Romani in una guerra, che terminò solo grazie all'intervento delle donne sabine rapite, ormai spose e madri dei romani.

Età repubblicana.
Nel 460 a.C. il Campidoglio fu occupato dai quattromila armati del sabino Appio Erdonio che, con questo colpo di mano, tentò di farsi padrone della città. Erdonio vi resistette per quattro giorni, fu infine vinto, catturato e ucciso dai Romani guidati dal console Valerio Publicola, anch'egli morto in seguito ai combattimenti. Dopo la guerra contro i Sabini Campidoglio e Quirinale furono inseriti nella città.

L'antica via di accesso carrozzabile del Campidoglio era il ""Clivus Capitolinus"", continuazione della Via Sacra, che iniziava nei pressi del tempio di Saturno: ne è visibile ancora un tratto notevole dopo il portico degli Dei Consenti; più avanti la strada è franata con gran parte delle pendici meridionali della collina; probabilmente proseguiva in linea retta, girando poi per sboccare davanti al tempio di Giove. Antichissimo era l<nowiki>'</nowiki>""auguraculum"" o recinto augurale, spazio consacrato orientato secondo i punti cardinali, dal quale si prendevano gli auspici. Nel 216 a.C. vi venne edificato anche un tempio dedicato alla Concordia (diverso da quello del Foro Romano).

Il nome del colle deriva probabilmente dalla testa di guerriero a nome ""Tolo"" o ""Olo"" rinvenuta durante gli scavi per le fondazioni del tempio di Giove Capitolino (""Capitolium""), o tempio di Giove Ottimo Massimo, dedicato alla triade capitolina (Giove, Giunone e Minerva), che anticamente occupava la seconda sommità ed era solo un altare.
Il tempio vero e proprio venne iniziato, secondo la tradizione, da Tarquinio Prisco, continuato da Tarquinio il Superbo e terminato solo all'inizio della Repubblica.
Vi si svolgeva il sacrificio finale delle cerimonie trionfali, che precedentemente si concludevano al tempio di Giove Feretrio, risalente addirittura a Romolo, il cui nome si riferisce forse alla quercia, l'albero sacro che cresceva sul colle e al quale Romolo appese le armi prese in combattimento al re nemico (""spolia opima""). Inoltre il tempio di Giove inglobava i santuari di ""Terminus"" e ""Iuventas"", che, secondo il tradizionalismo religioso romano, si preferì incorporare piuttosto che distruggere. L'edificio subì numerosi restauri e ricostruzioni.
Fu proprio durante le opere di scavo delle sue fondazioni che fu ritrovato un teschio umano attribuito all'epoca ad Aulo Vipsania (o Vibenna), uno dei ""comites"" dell'eroe Mastarna (Servio Tullio - l'altro era suo fratello Celio Vipsania); da ciò si ipotizza che abbia preso nome l'intero colle: ""caput Auli"" da cui ""capitolium"".

All'epoca dell'invasione gallica del 390 a.C. il Campidoglio fu sede di uno degli episodi più famosi, quello delle oche capitoline, tenute nel recinto sacro del tempio di Giunone, che con il loro starnazzare svelarono il tentativo di assalto notturno dei Galli. In ricordo dell'episodio venne eretto nel 345-344 a.C. il tempio di Giunone Moneta (""moneta"" o ""ammonitrice""): presso il tempio di Giunone aveva sede la prima zecca (""officina moneta"" dal nome del tempio, da cui deriva il termine odierno di ""moneta"").
Subito dopo l'assedio gallico del 390 a.C. le difese furono rafforzate con un muro in corrispondenza della depressione centrale, che fungeva da opera di sostruzione (cioè di contenimento delle pendici) e da fortificazione. Esso però cadde presto in disuso dopo la costruzione delle mura serviane nel 378 a.C. In questo muro difensivo si aprivano una serie di porte: una sul lato verso il Foro Romano (""porta Saturnia"", presso il tempio di Saturno, o ""porta Capitolini"" (""mons""), o ""porta Tarpeia"", o ancora ""porta Pandana"", ovvero ""sempre aperta"" per i Sabini in seguito all'accordo tra Romolo e Tito Tazio), permetteva l'accesso dal ""clivus Capitolinus"", la via seguita dai cortei dei trionfatori.
Una seconda porta (""porta Catularia"") si apriva sul lato opposto per un asse viario in salita (""clivus"") proveniente dal Campo Marzio, mentre una terza porta (""porta Carmentalis"" verso sud-ovest) permetteva l'ingresso della scalinata dei ""Centum gradus"", il cui nome evoca i cento gradini che scendevano dal ""Fornix Calpurnius"" sul lato della Rupe Tarpea, verso il teatro di Marcello. Altri nomi di porte del Campidoglio ci sono tramandati dalle fonti (""porta Flumentana"", forse verso nord-ovest, e ""porta Fontinalis"" o forse ""Ratumenna"" a nord-est).

Un ulteriore accesso dal Foro Romano era costituito dalla scalinata delle ""Scalae Gemoniae"", che salivano all""'Arx"" in corrispondenza forse della scalinata attuale, passando tra il ""Carcer"" e il tempio della Concordia; sopra di esse venivano gettati i corpi dei giustiziati della vicina prigione per il delitto di lesa maestà sotto l'imperatore Tiberio. I ""gradus Monetae"", la scalinata diretta al tempio di Giunone Moneta, erano probabilmente un prolungamento delle ""Scalae Gemoniae"" nel punto più alto della cittadella.

Nella sella tra le due cime (""Asylum"" o ""inter duos lucos"", l'attuale piazza del Campidoglio) si trovava il tempio di Veiove (terminato nel 192 a.C.), con cella più larga che lunga, i cui resti sono tuttora visibili nei sotterranei dei Musei Capitolini.

Nel 133 a.C. venne ucciso durante un comizio nei pressi del tempio capitolino Tiberio Gracco, nel corso di una sommossa provocata dall'aristocrazia. Egli cadde probabilmente alla sommità della scalinata che scendeva verso il Campo Marzio, dove più tardi venne eretta una sua statua molto venerata dal popolo.
Nell'83 a.C. un gravissimo incendio distrusse il Campidoglio, compreso il venerando tempio di Giove. Fu incaricato della ricostruzione il partigiano di Silla, Quinto Lutazio Catulo, che nel 78 a.C. completò il ""Tabularium"", o archivio dello Stato, che copriva il fianco del colle sul lato del sottostante Foro creando un'armoniosa scenografia di sfondo. I lavori al Campidoglio si protrassero fino al 69 a.C.

Età imperiale.
Sul ""Capitolium"" Augusto fece costruire un piccolo tempio dedicato a Marte Ultore, prima della dedica del tempio omonimo nel Foro di Augusto. Svetonio racconta che durante le calende di gennaio, il popolo portava doni sul Campidoglio, anche quando Augusto era assente da Roma. Con il denaro ricavato, Ottaviano fece costruire numerose statue di dèi, che consacrava nei vari quartieri, come quella di Apollo Sandaliario o quella di Giove Tragedo, e tante altre ancora.

Durante il periodo anarchico che seguì la morte di Nerone e la successione sul trono di Galba e Otone (69 d.C.), sul colle si asserragliarono i partigiani di Vespasiano, incalzati dalle truppe di Vitellio. Il colle e i monumenti furono dati alle fiamme che devastarono di nuovo l'area. Vespasiano, una volta diventato imperatore, restaurò gli edifici: il tempio di Giove venne riaperto nel 75 d.C.

Poco dopo però, nell'80 d.C. all'epoca di Tito, il fuoco divampò di nuovo risalendo le pendici dal Campo Marzio. La ricostruzione avvenne sotto Domiziano, dall'81. Risalgono a questa fase i templi degli Dei Consenti e di Vespasiano e Tito, posti alle pendici del colle verso il Foro.

Adriano e Marco Aurelio portarono poi nuovi abbellimenti al colle, ormai divenuto solo luogo di culto e méta delle processioni e dei trionfi.

All'epoca di Traiano, in seguito all'asportazione della sella montuosa per la costruzione del Foro di Traiano, il taglio nelle pendici orientali del colle fu regolarizzato con una facciata in laterizio con nicchioni, in parte ancora visibile presso l'attuale ingresso del Museo del Risorgimento.

Sulle pendici del colle erano sorti edifici di abitazione, rimaneggiati a più riprese, in parte eliminate per la costruzione del Vittoriano e durante i lavori di ""isolamento"" del colle negli anni 1926-1930, che risparmiarono solo i resti di un""'insula"" tuttora visibili presso la scalinata dell'Aracoeli.

Epoca medievale e moderna.
I resti dell'antico ""Tabularium"" furono riutilizzati come propria residenza fortificata dalla famiglia dei Corsi. Con la nascita delle istituzioni comunali, nel 1144 il palazzo divenne sede del ricostituito Senato romano, come Palazzo Senatorio. Subì diverse modifiche e aggiunte fino al progetto di sistemazione della piazza del Campidoglio voluto da papa Paolo III e affidato a Michelangelo. Furono quindi costruiti il Palazzo dei Conservatori e il Palazzo Nuovo, attuali sedi dei Musei Capitolini. Nella piazza realizzata secondo il progetto di Michelangelo era già stata collocata la celebre statua equestre di Marco Aurelio e una nuova scala di accesso, la Cordonata, che permetteva la salita anche a cavallo, grazie ai gradini bassi e in pendio.

Sui resti del tempio di Giunone Moneta era sorta la basilica di Santa Maria in Aracoeli a cui si accedeva con una ripida scalinata, e il suo importante convento, nonché il massiccio palazzo papale comunemente noto come Torre di Paolo III, entrambi distrutti negli anni ottanta del XIX secolo per ottenere lo spazio necessario alla costruzione del Vittoriano.

In Campidoglio si sono tenute le tutte cerimonie di Incoronazione poetica.

Epoca contemporanea.
Il Campidoglio è anche la sede di rappresentanza del comune di Roma. Vi sono allocati gli uffici del sindaco, la sala consiliare (sala Giulio Cesare) e altri spazi di rappresentanza come la Protomoteca, dove sono stati firmati nel 1957 i Trattati di Roma (tra cui quello istitutivo della Comunità economica europea) e nel 1998 lo Statuto di Roma (istitutivo della Corte penale internazionale).

Il termine inglese ""capitol"" (palazzo che ospita l'amministrazione di un governo), così come il termine capitale (inteso come città capitale) derivano dal Colle Capitolino.

Edifici antichi.
Tra l'altura del Campidoglio e quella del Palatino si apriva la Porta Carmentale, così chiamata per la vicina presenza di un altare dedicato alla ninfa Carmenta, madre del semi-dio Evandro (Pallante).



"
"PZP
"
"Lucent Technologies

Lucent Technologies era un'azienda statunitense produttrice di apparati per telecomunicazioni, con sede a Murray Hill, nel New Jersey. 

Fu costituita il 30 settembre del 1996 come controllata da AT&T Technologies, assorbendo le attività delle società del gruppo Western Electric e Bell Labs. 

Dopo alcuni anni di crescita, la fine della bolla delle dot-com nel 2000 colpì duramente Lucent, che aveva perseguito pratiche commerciali molto aggressive. 

Già nel 2001 vi furono discussioni per una fusione di Lucent con una sua diretta concorrente, Alcatel. Dopo che le discussioni terminarono con nulla di fatto, Lucent ebbe altri anni difficili, in cui fu costretta a vendere parti delle sue attività tramite la creazione di nuove società, tra cui Avaya e Agere Systems. 

Nel 2003 il valore di borsa di Lucent era di 15,6 miliardi di dollari, contro un massimo di 256 miliardi di dollari toccati durante la bolla speculativa. 
Il numero di dipendenti era di circa 30 000, sceso notevolmente dai 165 000 al momento di massima espansione. 

Nel 2006 Lucent si fuse infine con Alcatel, per diventare Alcatel-Lucent a partire dal 1º dicembre del 2006.
"
"Anethum graveolens

L<nowiki>'</nowiki>Aneto (nome scientifico Anethum graveolens L.) è una pianta erbacea dai piccoli fiori appartenente alla famiglia delle Apiaceae.

Etimologia.
Il nome del genere deriva dal greco « anethon » (Anice), il quale deriva a sua volta dall'antico egizio. Questo termine può essere tradotto con ""allontana i malori"" in riferimento alle proprietà medicamentose. L'epiteto specifico ""graveolens"" deriva dal latino « gravis » (""pesante, forte"") et « olens » (""sentore""), in quanto ha ""un odore forte"". 

Il binomio scientifico attualmente accettato (""Anethum graveolens"") è stato proposto da Carl von Linné (1707 – 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione ""”Species Plantarum”"" del 1753.

Descrizione.
L'altezza di queste piante annuali (ma in alcuni casi anche biennali) varia da 0,2 a 1 m (massimo 1,5 m). La forma biologica è terofita scaposa (T scap), ossia sono piante che differiscono dalle altre forme biologiche poiché, essendo fondamentalmente annuali, superano la stagione avversa sotto forma di seme; sono inoltre munite di asse fiorale eretto e spesso privo di (o con poche) foglie. Tutta la pianta è glauca e aromatica ma con un odore sgradevole.
Radici.
Le radici sono secondarie da fittone.

Foglie.
Le foglie, a disposizione spiralata, sono del tipo pinnato-composto (3 – 4 pennatosette) con segmenti filiformi, il contorno della lamina è più o meno romboidale; i segmenti basali sono più ovati, quelli dell'ultimo ordine sono capillari. I vari segmenti si presentano con una nervatura mediana. Il colore è glauco. La larghezza delle foglie è circa di 1 mm; in particolare i segmenti più esterni hanno le seguenti dimensioni: larghezza 0,5 mm; lunghezza 4 – 20 mm.

Infiorescenza.
L'infiorescenza è una tipica ombrella composta: ombrella di ombrelle; i raggi per ogni ombrella sono 20 – 30 diseguali. Non è presente né l'involucro e neppure l'involucretto (strutture tipiche delle ombrellifere). Dimensione dell'infiorescenza: 5 – 8 cm. Lunghezza dei raggi: 3 – 5 cm. Lunghezza dei pedicelli: 6 – 10 mm.

Fiore.
I fiori sono piccoli di colore giallognolo (giallo - verdastro). Sono ermafroditi, attinomorfi, 4-ciclici (a 4 verticilli: calice – corolla – androceo – gineceo), pentameri (i vari verticilli sono composti da 5 elementi ciascuno). Dimensione del fiore: 2 mm.


Frutti.
I frutti sono degli diacheni (composti da due mericarpi – ossia due acheni saldati lungo l'asse centrale) chiamati anche frutti secchi schizocarpici. Sono alati, derivati dalle ali dei due singoli frutti saldati insieme. Sono piccoli a forma ovale, appiattiti sul dorso e a coste preminenti, di colore bruno e con superficie liscia e glabra; una volta raggiunta la maturazione in agosto-settembre si scindono in due parti. Dimensione del frutto: 4 – 5 mm.


Distribuzione e habitat.
Fitosociologia.
Dal punto di vista fitosociologico la specie di questa voce appartiene alla seguente comunità vegetale:

Sistematica.
Il genere dell<nowiki>'</nowiki>Anethum graveolens (""Anethum"" ) comprende poche specie (non più di una ventina - una sola presente in Italia) ed è distribuito soprattutto nell'Emisfero boreale (Europa, Asia occidentale e India); la sua famiglia, delle Apiaceae , comprende 460 generi per 4.250 specie (440 generi e 3.500 specie secondo altre fonti).

Nelle vecchie classificazioni di questa specie la famiglia di appartenenza si chiama “Umbelliferae” (un altro nome molto ricorrente è “Ombrellifere”). 

Il numero cromosomico di ""A. graveolens"" è: 2n = 22.

Filogenesi.
L'analisi filogenetica fatta su diverse specie della famiglia delle “Apiaceae” ha evidenziato 12 cladi principali. La specie ""Anethum graveolens"" ha una posizione più o meno centrale nell'evoluzione della famiglia insieme con le specie di altri generi come ""Apium"", ""Foeniculum"" e ""Ridolfia"". Gli ultimi due generi sono caratterizzati dall'avere fiori giallastri e foglie filiformi come l'Aneto. Tutti sono privi di involucro.
Variabilità.
Nella tabella seguente sono indicate alcune sottospecie e varietà non presenti sul territorio italiano. L'elenco può non essere completo e alcuni nominativi sono considerati da altri autori dei sinonimi della specie principale o anche di altre specie:

Sottospecie:
Varietà:
Sinonimi.
Questa entità ha avuto nel tempo diverse nomenclature. L'elenco seguente indica alcuni tra i sinonimi più frequenti:

Specie simili.
I fiori delle Apiaceae sono piccoli e poco significativi e quindi facilmente confondibili a uno sguardo veloce. Diverse specie sono più o meno simili a quella di questa voce; l'elenco seguente ne descrive alcune:

Usi.
Farmacia.
Le sue proprietà hanno blandi effetti benefici per lo stomaco: digestive, aperitive, carminative (favorisce la fuoriuscita dei gas intestinali), antispasmodiche (attenua gli spasmi muscolari e rilassa anche il sistema nervoso), diuretiche (facilita il rilascio dell'urina) e anti-infiammatorie (attenua uno stato infiammatorio), calmanti e preparatorie per il sonno. In particolare: 

Cucina.
L'aneto è coltivato come aroma da cucina; se ne possono utilizzare le foglie fresche o i semi essiccati. Analogo al finocchio per l'aroma e le proprietà, è per questo conosciuto anche con i nomi di: ""finocchio bastardo"", ""finocchio fetido"" e ""finocchio rizu"". È una spezie molto utilizzata in Germania, nell'Est Europeo, in Scandinavia, in Grecia (dove entra nella composizione del noto Tzatziki) e anche in India e in numerosi altri paesi del mondo, prevalentemente in piatti a base di pesce.

Inoltre le foglie, fresche o secche, sono impiegate per aromatizzare differenti preparazioni culinarie, generalmente le insalate, i pesci, le carni e le salse; mentre i semi servono per profumare i liquori e le confetture. Dai semi si ricava anche un olio (olio di aneto).

Coltivazione.
In genere sono piante vigorose e robuste, quindi di facile coltivazione. L'aneto apprezza l'esposizione al sole pieno e i terreni ben drenati. Teme i suoli troppo umidi e le male erbe, per cui sono necessarie ripetute sarchiature per tenere libero il terreno attorno alle piante. In Inghilterra è coltivato fin dal XVI secolo.

Altre notizie.
Questa pianta, originaria del bacino mediterraneo, è stata utilizzata da diverse civiltà:

È menzionato nel Vangelo secondo Matteo: 


"
"Esiodo

Biografia.
Esiodo nasce ad Ascra, città della Beozia (regione della Grecia antica) situata nei pressi del monte Elicona, luogo dove il poeta riceve, nel proemio del suo poema ""Teogonia"" , l’investitura da poeta dalle Muse. Esiodo ci ha lasciato all'interno dei suoi poemi moltissime tracce autobiografiche che ci aiutano a ricostruire le sue origini. Il padre del celebre poeta greco si trasferisce dalla Cuma Eolica ad Ascra per sfuggire alla povertà.

Ad Ascra diventa contadino e così pure Esiodo che, infatti, soprattutto nel suo poema ""Opere e giorni"" attua con le sue parole una vera nobilitazione del lavoro manuale e dà consigli molto utili riguardanti l'agricoltura. Esiodo ci dice di aver compiuto un solo viaggio nella sua vita per dirigersi a Calcide per assistere ai giochi funebri in onore dell'eroe Anfidamante; nonostante ciò il poeta si rivela un conoscitore della vita sul mare e, all'interno del suo celebre poema ""Opere e giorni"", dà consigli a suo fratello Perse su come essere prudente se viaggia per mare.

Per quanto riguarda la data di nascita, fin dall'antichità non si sa con precisione se porlo come precedente, contemporaneo o posteriore a Omero. Erodoto risolse il problema considerandoli contemporanei. Egli tuttavia prese parte alle feste in onore del principe Anfidamante nell'isola di Eubea, dove partecipò a un agone in cui ottenne la vittoria ed un tripode in premio. È quindi riconosciuta dai critici moderni la collocazione di Esiodo intorno al principio del VII secolo a.C. (nettamente successivo a Omero). L""'Agone di Omero ed Esiodo"" dà invece una testimonianza del tutto sospetta della contemporaneità dei due poeti.
Esiodo introduce nella poetica greca diverse novità:

- È il primo poeta della poesia arcaica greca che ci lascia il suo nome (nel proemio della ""Teogonia"").
- È il primo che racconta ai suoi ascoltatori (infatti ai tempi di Esiodo la poesia faceva parte di una lunga tradizione orale) tracce autobiografiche.

Alla morte del padre, il patrimonio viene diviso tra lui e il fratello, Perse, che dopo avere dilapidato tutta la sua parte, riesce tramite un raggiro ad impossessarsi della parte di Esiodo (grazie a un processo giudiziario in cui corrompe i giudici). Plutarco ci informa della sua morte violenta, ucciso dai fratelli di una donna che sedusse o tentò di sedurre.

Attività.
Si narra che ai ludi funebri in onore di Anfidamante, vinse e superò in bravura persino lo stesso Omero. Tuttavia questo dato non è storicamente attendibile, poiché il ""certamen"" che lo attesta, l'Agone di Omero ed Esiodo, viene guardato con sospetto, sembrando ai critici un'invenzione del sofista Alcidamante.

Oltre alle ""Opere e i giorni"", è possibile attribuire con certezza ad Esiodo anche la ""Teogonia"", il primo poema religioso greco che tenta di stabilire un ordine nella genealogia delle divinità adorate in Grecia (""teogonia"" è esattamente questo, cioè la nascita delle divinità). Quest'opera nasce dall'esigenza da parte dell'autore di ""definire"" e riorganizzare la fluttuante materia mitologica che, a causa delle diverse tradizioni locali dell'Ellade, presentava differenti leggende o addirittura differenti ""genealogie"" per il medesimo dio o dea. Essa, inoltre, contiene numerose informazioni sulle origini dell'universo e sulle divinità primordiali che contribuirono alla sua formazione e proprio per tale ragione si ritiene che la ""Teogonia"" fu il testo che garantì la vittoria di Esiodo alle feste Calcidiche, e che quindi vada ritenuta precedente alle ""Opere"".

Oltre alle due celeberrime opere a noi arrivate per intero, del ""corpus"" esiodeo dovevano far parte anche ""Il catalogo delle donne"" o ""Eoie"", conservato in forma frammentaria, Lo scudo di Eracle e una serie di opere minori, tutte conservate in modo frammentario, della cui autenticità gli stessi antichi già dubitavano. Non è per nulla chiaro cosa fossero le ""Grandi Eoie"", di cui sono attestati a malapena il titolo e qualche frammento.

Opere.
""Teogonia"".
Si tratta del secondo poema epico della Grecia antica giuntoci interamente, dopo i due poemi omerici; è scritto in esametri dattilici, ma è di minore volume rispetto alle due opere precedenti. Esiodo qui tenta di dare ordine all'inestricabile sistema di racconti e dei personaggi divini della mitologia greca, partendo da un preciso punto storico di origine del Cosmo, proseguendo fino alla vittoria dei 12 Olimpi contro i Titani nella titanomachia. Il poema cosmogonico inizia con un inno alle Muse che si avviano all'Olimpo, dove Esiodo fa un breve excursus della sua iniziazione come poeta, voluta per desiderio divino sul Monte Elicona; parte dunque il racconto delle origini degli Dei, dove all'inizio non esisteva altro che il Caos, abisso senza fondo, da cui nacquero Gea (la Terra), il Tartaro e poi Eros. Qui Esiodo segue la mitologia dell'orfismo, dove Gea per partenogenesi da vita a Urano (il Cielo) e ad altri elementi naturali. Urano e Gea si uniscono generando i Titani (Oceano, Rea, Mnemosine e Crono) assieme alle razze mostruose dei Ciclopi e degli Ecatonchiri. Urano odia i figli e li trattiene nel ventre della madre, che però istiga l'ultimo nato Crono a vendicarsi del padre evirandolo. Dalle gocce del suo sangue cadute sulla terra nascono le Erinni, i Giganti e le Ninfe melie, mentre dai genitali caduti in mare si forma una spuma da cui nasce Afrodite.

La seconda parte del poema vede il racconto centrale di Prometeo, il portatore del fuoco all'umanità. Alcune premesse di Esiodo raccontano tuttavia la creazione dei 12 Olimpi mediante l'unione di Crono e della sorella Rea, da cui nacquero i grandi dei dell'Olimpo. Crono, venendo a conoscenza del fatto che sarebbe stato spodestato dai figli, li mangiò tranne Zeus, che fu sostituito infante dalla madre con una pietra. Cresciuto in segreto, Zeus maturò e tornò a spodestare Crono minacciandolo, facendogli vomitare tutti i fratelli e sorelle, e mandandolo in esilio nell'Isola dei Beati; di qui si passa alla vicenda di Prometeo, uno dei titani, fratello dello stolto Epimeteo, il quale creò l'uomo a sua somiglianza. Zeus allora concesse dei doni da dare sia agli uomini che agli animali per sopravvivere sulla Terra, creata da Zeus; ma Epimeteo si dimenticò nella distribuzione dell'uomo, lasciandolo al freddo e senza capacità di sopravvivenza. Prometeo allora provvide a prendere una parte del fuoco sacro di Zeus, affinché l'uomo potesse riscaldarsi, fabbricare utensili e cuocerci il cibo, ma Zeus lo punì incatenandolo a una roccia di montagna, ponendo il supplizio eterno di un'aquila che giunge a mangiargli il fegato, salvo poi tornare il dì successivo, quando il fegato ricresceva la notte.<br>Un secondo excursus esiodeo narra di come Prometeo fu già perdonato da Zeus per il furto delle carni di un sacrificio agli Dei, sostituito con delle ossa e del grasso per riuscire a sfamare l'uomo. Allora Zeus creò una donna umana, Pandora, dandola in sposa ad Epimeteo, con il compito di conservare un prezioso vaso, senza che costei lo aprisse. Pandora però non aveva resistito alla curiosità e lo scoperchiò, facendo dilagare nel mondo tutti i mali possibili, e da qui la sciagura dell'uomo e degli animali.<br>L'ultimo blocco narrativo descrive la ""Titanomachia"", ossia la guerra sanguinosa tra Dei e Titani per il governo dell'Olimpo, con la vittoria finale degli Dei.

""Opere e i giorni"".
Si tratta del primo poema didascalico giuntoci integro dalla Grecia antica, composto sempre in esametri. L'opera riguarda , nella prima parte, la vicenda personale del poeta quando in una causa giudiziaria contro il fratello Perse perdette l'eredità paterna. Tale cornice narrativa serve a Esiodo per discutere del tema del lavoro nella società greca arcaica, descrivendo al fratello come esistano due forme di ""contesa"", quella buona e quella cattiva. L'ultima genera lotte e guerre per il potere, mentre l'altra induce gli uomini a mettersi sotto e a migliorarsi nelle competizioni. Perse dovrebbe migliorare anziché pensare di rubare il terreno del padre con la complicità di magistrati corrotti, poiché il lavoro in generale e anche quello terreno è una condizione imposta dagli Dei; come l'esempio della fatica di Prometeo, o la catastrofe del vaso di Pandora. Da qui Esiodo traccia un universo immaginario in cui distingue ben 5 età dell'uomo, dalle origini quando egli era felice, senza bisogno di lavorare, poi andando sempre più avanti in decadenza, verso le condizioni più tristi. Il periodo primario per eccellenza è l'Età dell'Oro, seguita poi dall'età dell'Argento, quella degli eroi, poi l'Età del Bronzo e infine l'Età del Ferro, quella contemporanea a Esiodo. Seguendo le forme di virtù e civiltà del passato eroico dei Greci, Esiodo confida in un possibile ritorno di calma spirituale all'Età dell'Oro, dato che Zeus ha dotato gli uomini del concetto di ""giustizia"".<br>Nel blocco dei ""Giorni"", Esiodo descrive i vari cicli delle stagioni e dei relativi lavori di campagna, fornendo la descrizione del buon cittadino lavoratore, piccolo imprenditore agricolo che sa coltivare e amare la sua terra, e amministrare anche l'ordine nella famiglia.

""Il catalogo delle donne"".
L'opera è nota anche come ""Eoie"" o ""Eee"", il poema è diviso in 5 libri e si concentra, come nella ""Teogonia"", sulle figure femminili che hanno popolato l'universo degli Dei, con cui spesso e volentieri era unito Zeus, generando semidei e uomini mortali dotati di speciali virtù e abilità. In alternanza con questa tema, Esiodo ripercorre in maniera più approfondita le Cinque Età: Zeus volle terminare la gloriosa Età dell'Oro con un grande diluvio, e iniziò il periodo argenteo degli eroi, dei quali sono ricordati i capostipiti Doro, Eolo e Xuto. Nel secondo libro è raccontata la vicenda di Io, rapita da Zeus da cui ebbe Epafo, dalla cui stirpe nascerà Danao, punita per questo da Era, che la trasformò in vacca; dal ratto di Europa, sorella di Danao furono generati Radamante, Sarpedonte e Minosse. Di quest'ultimo la discendenza di Pelasgo, di cui si parla nel terzo libro. Negli ultimilibri si parla delle genealogie degli Atlantidi, di Atreo, padre di Agamennone e di Alcmena, madre di Eracle, per poi concludersi con la figura di Elena, il cui rapimento fece scaturire la guerra di Troia.

Opere secondarie.
Esiodo si occupò per primo di una nuova poesia: la poesia ""didascalica"" cioè tesa ad insegnare. Essendo una grandissima personalità, come avvenne per Omero, attirò a sé una discreta quantità di opere non sue. Si riporta di seguito la lista completa delle opere minori, di cui però, come si è detto, spesso è diffuso il sospetto (o la certezza) che si tratti di scritti apocrifi.

Le caratteristiche dell'opera esiodea sono tre:

Lingua, stile e metrica.
Esiodo è un poeta epico, e quindi la sua lingua è quella dell""'epos"", condizionata già dall'uso dell'esametro. Esiste tuttavia qualche eccezione, spesso forme che rimandano ai dialettismi locali, più presenti nelle ""Opere"". Ovviamente, data la posizione eolica della Beozia (dove le opere esiodee sono composte), sono più presenti gli eolismi in confronto all'epos omerico. Da parte di quei critici che vogliono Esiodo come un rappresentante di una tradizione poetica ""indipendente"", sono stati considerati con maggiore attenzione quegli aspetti linguistici estranei totalmente ad Omero, come alcuni infiniti brevi e accusativi plurali brevi della prima declinazione.

Lo stile formulare invece, è variegato. Molte difatti le formule prettamente omeriche o costruite su di esse. Omero, inoltre, non poteva essere presente come modello (a differenza di quello che avvenne nell'epica più tarda), bensì come rappresentante di un genere letterario ancora vivo e attivo, e la cultura a cui apparteneva Esiodo, quella Beotica, era diversa da quella che aveva prodotto l'epos.

Lo stile epico tradizionale ha una tonalità uniforme, senza frastagliature. Invece lo stile di Esiodo è versicolore, pericolosamente oscillante fra una tonalità ieratica e una tonalità popolareggiante. Comunque nel suo complesso ha un andamento icastico, lapidario, tendenzialmente caustico, ellittico. La grandezza di Esiodo è testimoniata dal fatto che egli è parimenti abile nel delineare scene di genere, magari tracciate con una sorta di gusto oleografico ottocentesco, quanto nel condensare affreschi tipicamente epici.

Esiodo sostanzialmente transcodifica il linguaggio omerico, manipola quindi il testo omerico in rapporto alle sue necessità contingenti, oppure, essendo un innovatore, segue la strada della neoformazione, inventa cioè un nuovo lessico e nuove immagini. Da alcuni, per questo suo spirito innovativo, è stato paragonato ad un Leopardi dell'epoca.





"
"Quartiere Savena

Il Savena è un quartiere di 78.658 abitanti del comune di Bologna.

Nacque dalla fusione di due precedenti quartieri: Mazzini e San Ruffillo, che oggi costituiscono le due zone statistiche in cui il quartiere si articola. Il nome richiama al torrente Savena, che scorre nel territorio e ne segna il confine con la città di San Lazzaro di Savena, nonché all'omonimo Canale di Savena che attraversa longitudinalmente il quartiere.

Attuale presidente del quartiere è Marzia Benassi (PD).

Geografia del Quartiere.
Il quartiere occupa la parte sudorientale del Comune di Bologna. Il suo territorio si sviluppa, nella periferia bolognese, lungo il corso del fiume Savena, per lo più sulla sinistra orografica. La parte sudoccidentale del quartiere è di natura collinare (Monte Donato, Monte Jola, Colle Bellaria), che digrada fino a diventare pianura nella parte nordorientale. Si trovano nel quartiere le zone residenziali Monte Donato, San Ruffillo (già paese di campagna poi inglobato nella città), Bellaria, Pontevecchio (antico sobborgo sulla via Emilia, all'incrocio con il vecchio corso del Savena) e Fossolo.
All'interno del quartiere sono presenti numerosi parchi e giardini pubblici, tra i quali i più grandi sono il Parco del Paleotto, il Parco di Forte Bandiera (al confine con il quartiere S. Stefano), il Parco dei Cedri, il Parco Lungosavena, il Giardino N. Luccarini - W. Anders.

Storia del territorio.
Antichità.
Il territorio di Savena è attraversato da due importanti ed antiche strade, la via Emilia e la strada della Futa, lungo le quali si concentrarono gli insediamenti più antichi.

Di costruzione romana era il ponte della via Emilia sull'antico corso del torrente Savena, ponte poi demolito agli inizi del XIX secolo, attorno al quale crebbe l'attuale rione ""Pontevecchio"".

Medioevo.
Risale al 1122 la dedicazione della chiesa di Santa Maria Annunziata nel rione ""Fossolo"" (a nord della Via Emilia), mentre sempre nel XII secolo è attestato un edificio parrocchiale a ""San Ruffillo"" (lungo la strada per la Toscana).

Nel 1221 è edificata la Chiusa di San Ruffillo che dà origine al Canale di Savena, lungo il quale cominciano a sorgere numerosi mulini come quello della ""Foscherara"" ed il ""Molino Parisio"". Il percorso del Canale attraversa da Sud a Nord il territorio dell'attuale quartiere.
Età moderna.
Con l'avvento del governo pontificio di Bologna, sono numerose le famiglie senatorie o benestanti che edificano nella campagna fuori porta Maggiore e fuori porta Santo Stefano le loro ville suburbane. Proprio attorno ad alcune di queste ville, come la ""Aldrovandi-Mazzacorati"", la ""Bell'aria"", l'attuale ""Riccitelli"" e la ""Brizzi-Nuccorini"" alla Ponticella, crebbero alcuni insediamenti abitativi.

Nel 1776 il governo pontificio, per risolvere l'ormai ingestibile situazione delle piene a valle di Bologna, decise di deviare il corso del fiume Savena, che proprio dalle vicinanze di villa Bell'aria fu convogliato nel corso del rio Polo e fatto immettere nell'Idice. A causa dell'estinzione del fiume che da sempre l'attraversava, la morfologia del territorio fu cambiata notevolmente: il ponte romano sulla via Emilia divenne inutile (e fu poi abbattuto), mentre intorno al canale di scolo che seguiva l'antico corso del Savena - detto ""Cavedone"" - sorse un nuovo insediamento rurale.

Età contemporanea.
Nel 1861 venne inaugurato il primo tratto della Ferrovia Bologna-Ancona, costruito su impulso del governo pontificio e che tuttora delimita a Nord il territorio del quartiere. Nel 1913 vennero iniziati i lavori della Ferrovia direttissima per Firenze, che percorre il quartiere Savena da nord a sud e lungo la quale sorse dal 1934 la Stazione di Bologna San Ruffillo.

Durante la seconda guerra mondiale, il quartiere - specialmente il rione Pontevecchio - fu teatro di numerose agitazioni operaie e attività partigiane antifasciste. Diversi furono negli anni '40 gli scioperi, i boicottaggi e le manifestazioni organizzate da braccianti e operai impiegati nelle fabbriche che erano nate nella zona (tra cui il calzaturificio Montanari e le officine OMA), mentre molti altri residenti della zona si unirono alle brigate partigiane cittadine 1ª ""Irma Bandiera"" e 7ª GAP ""Gianni"", ma anche alle divisioni Garibaldi ""Belluno"" e ""Nannetti"". Diverse lapidi ricordano tuttora i patrioti caduti e dispersi legati al quartiere (via Oretti, via Pontevecchio, piazza Belluno, via Longo, piazzale della stazione di San Ruffillo). La stazione di San Ruffillo, che a seguito della firma dell'armistizio era diventata un punto di incontro per la Resistenza locale, fu teatro dell'eccidio di San Ruffillo, quando i militari delle SS assassinarono, fra il 10 febbraio e il 16 marzo 1945, almeno 94 detenuti politici reclusi nel carcere di San Giovanni in Monte.

Il XX secolo è stato il periodo di massima trasformazione per il territorio del quartiere Savena, che è mutato da agricolo ad urbano: agli inizi del secolo l'urbanizzazione aveva toccato per lo più i rioni Pontevecchio, Parisio e San Ruffillo, con un tessuto prevalentemente fatto di villette e case di piccole dimensioni. Gli anni cinquanta, sessanta e settanta hanno invece visto un'urbanizzazione su vasta scala e con edifici di grandi dimensioni, la cui espansione ha completamente soppiantato l'impianto rurale preesistente. A tale crescita hanno contribuito decisivamente i piani PEEP per l'edilizia popolare, e le realizzazioni curate dalle cooperative edificatrici.

Nel 1964 l'amministrazione comunale di Bologna istituisce come proprie circoscrizioni di decentramento i Quartieri Mazzini e San Ruffillo, che nel 1980 vengono fusi nell'unico ed attuale quartiere Savena.

Nel 1996 iniziarono in località San Ruffillo i lavori per la costruzione Ferrovia ad alta velocità per Firenze, e nel 2013 ha aperto la seconda stazione ferroviaria nel territorio del quartiere: la Stazione di Bologna Mazzini, lungo la già esistente ferrovia Direttissima, circa due chilometri più a nord della Stazione di San Ruffillo.

I presidenti del quartiere Savena.
Segue l'elenco di coloro che hanno presieduto i Consigli dei Quartieri Mazzini, San Ruffillo ed infine Savena. Fino al 1975 il presidente era un ""Aggiunto del Sindaco"", nominato da quest'ultimo sulla base di un accordo nel Consiglio comunale bolognese. A partire dal 1975 il Presidente del quartiere è eletto direttamente dal Consiglio circoscrizionale.
Quartiere Mazzini

Quartiere San Ruffillo
Quartiere Savena

"
"Auguste Marmont

Biografia.
Figlio di un ufficiale proveniente dalla piccola nobiltà, adottò i principi della Rivoluzione francese. Appassionato dalla carriera militare, dopo aver studiato matematica a Digione entrò nella scuola d'artiglieria, dove incontrò Napoleone Bonaparte stringendo amicizia con lui.

Durante la Campagna d'Italia, quale colonnello comandante dell'artiglieria ippotrainata, guidò la splendida e fulminea azione di avvicinamento e copertura che consentì l'assalto al Monte Medolano, nel corso della battaglia di Castiglione.

Marmont divenne poi aiutante di campo di Napoleone, seguendolo anche nella spedizione in Egitto, dove si distinse ed ottenne la promozione a generale di brigata. Nel 1799 fece ritorno sul suolo europeo con Bonaparte; fu presente al colpo di Stato del 18 brumaio ed organizzò l'artiglieria per la spedizione in Italia, che comandò con successo a Marengo (1800), dove si guadagnò la promozione a generale di divisione. Nel 1801 divenne ispettore generale d'artiglieria e nel 1804 grand'ufficiale della Legion d'Onore, la più alta onorificenza dell'Impero. Rimase tuttavia contrariato per non essere stato incluso nella lista degli ufficiali promossi al grado di maresciallo.

Nel 1805 Marmont fu assegnato al comando di un corpo d'armata, distinguendosi nella battaglia di Ulma, e l'anno seguente comandò le truppe dell'armata d'Olanda. Mandato in Dalmazia a prendere possesso della regione, occupò la Repubblica di Ragusa. Per i cinque anni seguenti funse da governatore civile e militare della Dalmazia, dando avvio a grandi lavori pubblici che lo resero benvoluto fra la popolazione. Nel 1808 Marmont ottenne il titolo di ""duca di Ragusa"".

Chiamato da Napoleone a partecipare alla guerra della quinta coalizione, marciò su Vienna e diede il suo contributo nelle fasi terminali della campagna. Fu quindi fatto maresciallo da Napoleone e fu anche nominato governatore generale delle province illiriche.

Nel luglio 1810 Marmont fu convocato con urgenza per succedere a Massena al comando dell'armata francese in Spagna settentrionale e partecipò alla presa di Ciudad Rodrigo ed alle manovre preventive della battaglia di Salamanca. Subì tuttavia una netta sconfitta ad opera del duca di Wellington, e nell'occasione rimase gravemente ferito al braccio e fianco destro.

Ritiratosi in Francia, Marmont era a malapena guarito quando nell'aprile 1813, in occasione della guerra della sesta coalizione, Napoleone lo pose al comando di un corpo d'armata, dimenticando le passate irritazioni per la sconfitta in suolo spagnolo. Marmont si distinse ancora una volta nelle battaglie di Lützen, Bautzen e Dresda, nonché nella grande campagna difensiva del 1814 fino all'ultima battaglia alle porte di Parigi.

In quest'ultima occasione, Marmont - con a disposizione circa 20.000 uomini - prese una decisione politica che gli costò la nomea di ingrato e traditore: concluse una convenzione segreta e il suo corpo d'armata si arrese al nemico. Tale fu lo stupore e l'indignazione di molte parti dell'esercito che venne coniato il termine ""ragusade"" (tratto dal titolo del duca) per riferirsi a un tradimento. Di fronte alla notizia (sparsasi il 2 aprile) che Napoleone, alla testa di 170.000 uomini, avrebbe marciato su Parigi, le forze alleate presero la decisione di evacuare la capitale, ma tale ordine non fu mai impartito in quanto Marmont concluse un accordo in virtù del quale le truppe da lui comandate si sarebbero allontanate dal teatro delle ostilità. In tal modo Marmont accelerò la fine dell'Impero.
Con la Restaurazione degli equilibri politici prenapoleonici, Marmont continuò a ricoprire incarichi pubblici, ma il suo tradimento non gli fu da molti mai perdonato. Divenne maggiore generale della Guardia Reale, e nel 1820 duca di Santo Spirito e grand'ufficiale dell'ordine di San Luigi. Fu poi in Austria, dove funse da tutore al duca di Reichstadt.

Guidò la fallita repressione della Rivoluzione di Luglio, che causò il rovesciamento di Carlo X, ultimo sovrano Borbone di Francia.

Il generale Marmont dedicò molto tempo della sua vecchiaia alla stesura delle sue ""Memorie"", un'importante cronaca della storia militare dell'epoca. Morì a Venezia, il 22 marzo 1852.


"
"Anime sul mare

Anime sul mare (""Souls at Sea"") è un film avventuroso statunitense del 1937, diretto da Henry Hathaway e interpretato da Gary Cooper, Frances Dee e George Raft.

La pellicola, scritta e prodotta da Grover Jones in collaborazione con Dale Van Every da un soggetto di Ted Lesser, fu la risposta della Paramount Pictures al successo de ""La tragedia del Bounty"" dell'anno precedente.

Trama.
Nel 1842, subito dopo l'abolizione dello schiavismo da parte dell'Impero britannico, il comandante di vascello Michael ""Nuggin"" Taylor, un antischiavista, fa ritorno in Inghilterra dove viene arrestato insieme al suo socio, Powdah.
Avvicinato dai servizi segreti britannici per la sua esperienza di uomo di mare e per le sue conoscenze nel mondo della tratta degli schiavi, viene incaricato di una missione segreta per intercettare un grosso carico di schiavi in rotta verso l'America.
Il capitano accetterà l'incarico accompagnato dal suo amico e socio, ed entrambi, sotto mentite spoglie, si troveranno a raccogliere informazioni segrete a bordo della nave di negrieri ""William Brown"" dove incontreranno due splendide fanciulle, Margaret, sorella di un ufficiale coinvolto nel traffico, e Babsie.

Produzione.
Il film fu prodotto dalla Paramount Pictures (con il nome A Paramount Picture). Venne girato nel novembre 1936 nei Paramount Studios, al 5555 Melrose Avenue di Hollywood, Los Angeles.

Distribuzione.
Distribuito dalla Paramount Pictures, presentato da Adolph Zukor, il film fu proiettato in prima a New York il 9 agosto 1937.

Riconoscimenti.
Nomination all'Oscar nel 1937 per
"
"Civettictis civetta

La civetta africana (Civettictis civetta Schreber, 1776), noto anche come zibetto africano, è un carnivoro della famiglia dei viverridi, unica specie del genere Civettictis (Pocock, 1915), diffuso nell'Africa Sub-sahariana.
Etimologia.
Il termine ""civetta"" deriva direttamente dalla parola francese ""civette"", con la quale viene identificata questa specie e più in generale gran parte dei Viverridi, che a sua volta è l'adattamento della parola araba ""zabad"", con il significato di schiuma e riferita alla caratteristica sostanza odorosa prodotta da questi animali.
Descrizione.
Dimensioni.
Carnivoro di grandi dimensioni, con la lunghezza della testa e del corpo tra 670 e 870 mm, la lunghezza della coda tra 340 e 649 mm, la lunghezza del piede tra 123 e 139 mm, la lunghezza delle orecchie tra 54 e 58 mm e un peso fino a 20 kg.
Caratteristiche craniche e dentarie.
Il cranio è robusto ed è il più lungo di tutti i viverridi. Le arcate zigomatiche sono forti e proiettate in avanti. Il processo post-orbitale è solitamente largo e smussato. La costrizione inter-orbitale è leggera, mentre il processo para-occipitale è ben distinto e si estende oltre la bolla timpanica, la quale è lunga e di forma ovale. I canini sono rivolti in avanti, particolarmente quelli inferiori. I denti ferini sono poco specializzati per il taglio.

Sono caratterizzati dalla seguente formula dentaria:

Aspetto.
Il quarto posteriore è sproporzionatamente più grande rispetto al resto del corpo. La testa è larga con un muso appuntito, piccoli occhi e orecchie piccole e rotonde. Il collo è corto e robusto. La pelliccia è ruvida e arruffata e moderatamente lunga. Il colore di fondo del corpo varia dal giallo-crema al giallo-rossastro. Alcuni individui sono completamente melanici. Una evidente cresta di lunghi peli neri attraversa la schiena dalla fronte fino all'estremità della coda. Lungo i fianchi sono presenti diverse file irregolari di macchie scure, che variano dal marrone scuro al nero. Sul muso è presente una maschera facciale composta da una banda trasversale nera sulla fronte, una macchia bianca su ogni lato del muso ed una tra l'occhio e l'orecchio.

Una banda bianca, delimitata da due strisce nerastre, parte dalla parte posteriore di ogni orecchio e attraversa il lato del collo fino a terminare davanti alle spalle. Le zampe sono relativamente corte e generalmente nere. I piedi sono compatti. L'andatura è digitigrada. Tutte le dita sono munite di un artiglio. La pianta dei piedi è ricoperta di peli. La coda è lunga circa la metà della testa e del corpo, è folta, appiattita lateralmente e con l'estremità appuntita. Sono presenti su di essa circa 5 anelli bianchi incompleti ma abbastanza larghi. Entrambi i sessi hanno delle ghiandole perianali che secernono una caratteristica sostanza odorosa. Nei maschi sono localizzate tra lo scroto ed il prepuzio, mentre nelle femmine tra l'ano e la vulva. Sono inoltre presenti delle ghiandole anali, la cui secrezione sembra avere una diversa funzione. Le femmine hanno 2 paia di mammelle. Il cariotipo è 2n=38 FN=72.

Biologia.
Comportamento.
È una specie notturna e terricola, buona nuotatrice e solitaria, intollerante agli altri individui della stessa specie, eccetto quando si riproduce. 
La particolare morfologia delle zampe le impedisce di arrampicarsi con facilità. Durante il giorno dorme nella densa vegetazione in buche scavate da altri animali o sotto tronchi abbattuti o tra le radici affioranti di grossi alberi. La densità della popolazione è di circa un individuo per km². Esistono tre tipi di vocalizzazione, simili al ringhio, al colpo di tosse e ad un urlo, ma il più comune è un suono simile ad un 'ha-ha-ha' utilizzato principalmente per contattarsi. Se minacciata raddrizza la cresta dorsale per assumere una postura intimidatoria e incrementare le sue dimensioni laterali anche di un terzo. La caratteristica sostanza odorosa viene utilizzata per trasmettere informazioni tra i vari individui, tra le quali la presenza di femmine in estro.

Alimentazione.
Si nutre di carogne, roditori, uccelli, uova, rettili, rane, granchi, insetti, frutta e anche di radici e bacche. Sembra tollerare anche alcuni frutti velenosi, come quelli del genere ""Strychnos"" e insetti ripugnanti come le locuste del genere ""Zonoceras"", millepiedi e addirittura di serpenti velenosi. Può uccidere prede grandi come le lepri o le manguste. 
Riproduzione.
Si riproduce durante tutto l'anno nell'Africa occidentale, tra marzo e ottobre nell'Africa orientale e nell'estate calda ed umida, da agosto a gennaio, in Sudafrica. Le femmine sono poliestre e possono partorire 2-3 volte l'anno. Danno alla luce 1-4 piccoli alla volta dopo una gestazione di 60-72 giorni, sebbene talvolta raggiunge gli 81 giorni probabilmente dovuto ad un impianto embrionale ritardato. I cuccioli appena nati sono completamente ricoperti di peli, pesano 300 g e aprono gli occhi dopo pochi giorni. Vengono svezzati dopo 14-20 settimane e raggiungono la maturità sessuale a un anno. L'aspettativa di vita in cattività è di 28 anni.

Distribuzione e habitat.
Questa specie è diffusa nell'Africa subsahariana, eccetto gran parte della Somalia, della Namibia, del Botswana e del Sudafrica centrale e meridionale.

Vive in diversi tipi di habitat, incluse le foreste secondarie, boschi, boscaglie e ambienti acquatici fino a 5.000 metri sul Kilimangiaro. È assente da regioni aride, con eccezione di sistemi fluviali all'interno di esse. Talvolta si può trovare in foreste mature e vicino ai villaggi.

Tassonomia.
Sono state riconosciute 6 sottospecie:

Stato di conservazione.
La IUCN Red List, considerato il vasto Areale, la presenza in una varietà di habitat, l'abbondanza e la presenza in numerose aree protette, classifica ""C.civetta"" come specie a rischio minimo (LC).
Rapporti con l'uomo.
Questa specie è conosciuta principalmente per la produzione della sostanza odorosa delle sue ghiandole perianali, comunemente nota come zibetto. Quando diluita produce un piacevole odore e quindi è da tempo utilizzata nell'industria del profumo, particolarmente in Medio Oriente. In Europa, disponibile dal XV secolo in seguito alle prime esplorazioni dell'Africa, viene inizialmente utilizzata come medicinale per uso topico fino al 1700. Il commercio raggiunse nel 1934 una produzione di 2.475 kg per un valore totale di 200.000 dollari. Tuttavia con l'avvento di prodotti sintetici l'esportazione è notevolmente diminuita e nel 1988 si contavano circa 2.700 individui allevati. In Etiopia e Zanzibar la ""civetta africana"" viene tenuta in cattività e più volte a settimana viene rimosso il muschio. Un esemplare ne può produrre 3-4 g a settimana.


"
"One Vision

One Vision è una canzone cantata e scritta dai Queen.
Il brano fu prima pubblicato come singolo nel novembre 1985, inserito nell'album speciale Complete Vision del dicembre dello stesso anno (sempre in versione singolo) ed infine inserito in edizione originale nel disco ""A Kind of Magic"" del 1986.

Il brano.
Nata poco dopo l'esibizione della ""band"" al Live Aid e originariamente scritta da Roger Taylor, è ispirata al celeberrimo discorso di Martin Luther King Jr. sui gradini del Lincoln Memorial, tant'è che nel testo è citata più volte la frase ""I have a dream"", con cui viene identificato l'intero intervento del politico statunitense.

La canzone è stata sempre eseguita dai Queen nei concerti del ""Magic Tour"" come prima esibizione; a loro detta, infatti, l'introduzione della canzone era «perfetta» per l'apertura di un tale evento.

""One Vision"" non fece parte del film ""Highlander - L'ultimo immortale"" come altre canzoni del disco, ma entrò in un'altra pellicola, ""L'aquila d'acciaio"" (""Iron Eagle"").



Particolarità.
Voci distorte.
La canzone contiene misteriose e distorte voci iniziali (soprattutto nelle versioni ""Album"" e ""Extended"" che contengono anche la parte di batteria di Roger Taylor ad inizio brano); queste sono invece molto più orecchiabili nella ""single version"".

Messaggi nascosti e subliminali.
All'inizio del brano è presente una voce che, chiaramente, è stata incisa al contrario. C'è chi sostiene che ascoltando il frammento nel verso giusto, sia possibile sentire una voce che recita testualmente, """"My sweet Satan I saw the sabba/Mio dolce Satana ho visto il Sabba""una grossa cavolata."".
Un'altra frase ad inizio brano, la citazione biblica """"God works in mysterious ways/Dio lavora in modi misteriosi"""", è invece udibile se il brano viene ascoltato a velocità accelerata.
Nonostante un ""fan-club"" ufficiale sostenesse che la voce storpiata fosse di Brian May, venne chiaramente mostrato sia dal documentario ""Magic Years"" che dal DVD ""Greatest Video Hits 2"" come Freddie cantò il testo durante le sessioni di registrazione.
Su entrambi i documentari, il testo completo recita """"God works in mysterious ways. And Hey, people! All around the world. I look forward to those glorious days once again!/Dio lavora in modi misteriosi. Ehi, gente! In tutto il mondo. Attendo ancora quei giorni gloriosi!"""".

""Fried chicken"".
L'ultima frase della canzone è ""Fried chicken"", sebbene inizialmente le parole fossero ""One vision"".
Tale cambiamento fu infatti il risultato di un gioco che la ""band"" era solita fare di tanto in tanto; in fase di registrazione e composizione dei testi venivano scritte alcune parodie delle proprie canzoni.
Quel giorno il gruppo aveva il pollo fritto (ingl. ""Fried Chicken"") per cena, e l'idea di inserire nella canzone l'insolito termine fu di Jim Hutton, compagno di Freddie, che disse loro: «Andiamo, siete abbastanza famosi da potervi permettere di lasciarlo lì, ""darlings""!».



Videoclip.
Il video associato, caratterizzato dalla nota delle quattro teste dei componenti del gruppo, mostrata per la prima volta nel 1975 con il video di Bohemian Rhapsody e ripresa quindi dieci anni più tardi, fu montato negli studi Musicland di Monaco di Baviera con la DoRo, guidata da Rudi Dolezal e Hannes Rossacher.
Nel filmato si nota in un breve passaggio il bassista John Deacon alla batteria.
Del brano esistono 2 videoclip: quello della ""Extended Vision"" e della ""Single Version"", entrambi inseriti nel DVD Greatest Video Hits 2.

Cover.
""One Vision"", nel tempo, è stata oggetto di alcune cover.
La più famosa è quella del complesso sloveno Laibach, intitolata in lingua tedesca ""Geburt einer Nation"" (it. ""La nascita di una nazione"") e commercializzata nel 1987 sull'album ""Opus Dei"".

Nel 1992 è stata realizzata una cover dal gruppo Pizza e Fichi, in collaborazione con i Prophilax, intitolata ""Mi Zio"" ed è inclusa nell'album Naka-Gata

Nel 2012 una cover del brano cantata da Kimberley Walsh e dal tenore Alfie Boe è stata realizzata come inno team della Gran Bretagna per le Olimpiadi di Londra 2012.

Blurred Vision (Lato b del singolo).
Il lato b del singolo, intitolato ""Blurred Vision"", è un remix della canzone, profondamente diverso dall'originale e quasi del tutto incentrato sull'assolo alla batteria di Roger Taylor.
"
"Who Then Now?

Who Then Now? è una VHS autobiografica della band Nu metal statunitense Korn, uscita il 18 marzo 1997.

Il disco.
Contiene le interviste dei componenti della band dopo l'uscita del loro album ""Life Is Peachy"", e i video musicali di ""Blind"", ""Shoots and Ladders"", ""Clown"" e ""Faget"". Quest'ultimo video è inedito; infatti non è mai stato mandato in onda.

La videocassetta è pressoché introvabile, ma si possono ritrovare i video nel successivo DVD ""Deuce"" dell'11 giugno 2002.

Il 14 luglio 2009 viene ripubblicato in DVD il video, senza contenuti extra.

"
"Rock am Ring

Il Rock am Ring è un festival di musica rock e metal che si tiene ogni anno dal 1985 in Germania sul tracciato automobilistico del Nürburgring vicino alla cittadina di Adenau nell'Eifel.

Breve storia.
Il primo Rock am Ring fu organizzato nel 1985 per celebrare la nuova versione del tracciato del Nürburgring ma, in seguito al suo incredibile successo (75,000 paganti), fu presto deciso il riproponimento annuale dell'evento. Il festival, salvo gli anni dal 1989 al 1990, si è sempre tenuto ed ha sempre radunato un'immensa folla e alcuni dei migliori artisti al mondo di genere rock. Dal 1995 si svolge, in contemporanea al Rock am Ring, il Rock im Park, ovvero un festival gemello (con gli stessi gruppi e artisti che si esibiscono al Rock am Ring ovviamente alternando i giorni) nello Zeppelinfeld di Norimberga.

Edizioni.
1986, 14 e 15 maggio.
Bangles, Bonfire, Chris Rea, Cock Robin, Feargal Sharkey, Flatsch, Fritzbrause, Herwig Mitteregger, INXS, James Taylor, Munich, Simple Minds, Simply Red, Strangeways, Talk Talk, Ten Ten, The Alarm, The Cult, The Cure, The Damend, The Waterboys.

1987, 6 e 7 giugno.
Udo Lindenberg, UB40, David Bowie, Eurythmics, Alan Woerner, Bob Geldof, China Crisis, Chris Isaak, Clowns & Helden, Echo & The Bunnymen, Eurythmics, Flatsch, Gerd Gerdes, Heinz Rudolf, Hob Gollin, Hurrah, Ina Deter, Kunze, Silencer, Thompson Twins, UB40, Wolfgang Niedecken.

1988, 6 e 7 giugno.
Aswad, Chris Rea, Fisher Z, Fleetwood Mac, Imperiert, InTua Nua, Inker & Hamilton, It Bites, Lloyde Cole, Marius Müller-Westernhagen, Martin Stephenson, Rainbirds, Ry Cooder, The Adventure, The Christians, The Nits, Wolfmaahn.

1989 e 1990.
Il festival non è stato realizzato conseguentemente la complessa situazione politica tedesca dopo la caduta del Muro di Berlino.

1992, 5 – 6 - 7 giugno.
Badesalz, Bryan Adams, Couldn’t Be A Fisher, Crowed House, D.A.D, Elton John, Giant, Glenn Frey, Gun, Héroes del Silencio, Jesus Messerschmidt, Lisa Stanfield, Marillion, Michelle Shocked, Pearl Jam, Plan B, Roko, Saga, Steve Forbert, Texas, The Blessing, The Cult, Tori Amos.

1993, 29 – 30 maggio.
An Emotional Fish, Axxis, Black Crowes, Brian May, Brings, Danzig, Def Leppard, Die Fantastichen Vier, Faith No More, Heroes Del Silencio, Hothouse Flowers, INXS, Kralle Krawinkel, Leonard Cohen, Maldita Vecindad, Melissa Etheridge, Neo Deo, Pink Cream 69, Robert Plant, Screaming Jets, The Jayhawks, The Silencer, The Wonder Stuff, Ugly Kid Joe, World Party.

1994, 21 – 23 maggio.
Aerosmith, Peter Gabriel, Crowded House, The Hooters, Clawfinger, Rage Against the Machine, Paradise Lost, Nina Hagen, Extreme, Smashing Pumpkins, Breeders, Radiohead.











2005, 3 - 5 giugno.
Quella del 2005 fu una delle edizioni meglio riuscite, con una stima di pubblico ben superiore alle 120.000 persone, vi parteciparono come headliner *Iron Maiden, Green Day, R.E.M., Mötley Crüe, Melody Club, HIM, Incubus, The Hives, Slayer, Marilyn Manson, 3 Doors Down, Velvet Revolver, Feeder, The Prodigy, The Chemical Brothers, Slipknot, Fettes Brot, Mando Diao, Subway to Sally, Apocalyptica, Wir sind Helden, Die Toten Hosen, Wednesday 13, Dir en grey, Kagerou, Maroon 5, Lostprophets, Helmet, Billy Idol.



2008, 6 - 8 giugno.
6 giugno

7 giugno

8 giugno

Altri:

2009, 5 - 7 giugno.
Il festival del 2009 ha visto la partecipazione di Korn, Limp Bizkit, Marilyn Manson, The Killers, Placebo, Slipknot, e Billy Talent. nonché di numerose altre band quali 2raumwohnung, Alexisonfire, All That Remains, And you will know us by the trail of dead, Basement Jaxx, Biffy Clyro, Black Stone Cherry, Bloc Party, Bring Me the Horizon, Chester French, Chris Cornell, Dir en grey, Dragonforce, Dredg, Enter Shikari, Esser, Expatriate, Five Finger Death Punch, Flogging Molly, Gallows, Guano Apes, Hollywood Undead, Ich Bin Bunt, Jan Delay & Disko No. 1, Juliette Lewis, Kettcar, Kilians, Killswitch Engage, Kittie, Daisy & Lewis, Little Man Tate, Machine Head, Madina Lake, Madness, Mando Diao, MIA., Middle Class Rut, New Found Glory, Pain, Papa Roach, Peter Bjorn and John, Peter Fox, Phoenix, Polarkreis 18, Razorlight, Reamonn, Scouting for Girls, Selig, Sevendust, Shinedown, Staind, Steadlür, Sugarplum Fairy, The All American Rejects, The Crave, The Gaslight Anthem, The Kooks, The Prodigy, The Rifles, The Script, The Soundtrack Of Our Lives (OEOC), The Subways, Tomte, Trivium, Volbeat, White Lies.

2010, 3 - 6 giugno.
Il festival del 2010 si è tenuto dal 3 al 6 giugno con la partecipazione come head liner dei Rammstein, Muse, Rage Against the Machine, Metallica, Motörhead, Kiss, e Slash . Altre band partecipanti sono state The Verve, The Prodigy, Thirty Seconds to Mars, A Day to Remember, Airbourne, As I Lay Dying, Bad Religion, Broilers, Bullet for My Valentine, Die Sterne, Dizzee Rascal, Editors, Ellie Goulding, Gogol Bordello, Gossip, Hammerfall, Heaven Shall Burn, Jan Delay & Disko No. 1, Jay-Z, Kasabian, Lamb of God, Lazer, Rise Against, Slayer, Sportfreunde Stiller (unplugged), The Hives, Them Crooked Vultures Tocotronic, Volbeat, Wolfmother.

2011, 3 - 5 giugno.
Anche quella del 2011 rientra tra le meglio riuscite, anche in questo caso con un pubblico davvero enorme oltre 130.000 persone secondo le stime.
Da annotare la terza partecipazione degli Alter Bridge, prima band a prendere parte a Rock am Ring ad ogni tour, nel 2006 per il tour di One Day Remains e nel 2008 per il tour di Blackbird ed ora per quello di AB III.

2012, 1 - 3 giugno.
Hanno partecipato come headliners Linkin Park, Metallica, Evanescence, Die Toten Hosen. Hanno preso parte al festival anche Soundgarden, Tenacious D, Billy Talent, Machine Head, Marilyn Manson, Trivium, The Offspring, Dropkick Murphys, Kasabian, Skrillex, Gossip, Gojira, Killswitch Engage.

2013, 7 - 9 giugno.
L'edizione del 2013 ha esaurito i biglietti all'inizio di gennaio, includendo artisti come Thirty Seconds to Mars, Green Day, The Prodigy, Fettes Brot, Volbeat, Stone Sour, Sportfreunde Stiller, Simple Plan, The Killers, Paramore, All Time Low, Fun., Imagine Dragons, Papa Roach, Korn, Limp Bizkit, Bullet for My Valentine, Amon Amarth, A Day to Remember, Bring Me the Horizon, Asking Alexandria, The Bosshoss, Airbourne, Bush, Hacktivist, The Bloody Beetroots, Hurts, Phoenix, Tocotronic, Biffy Clyro, Stereophonics, Kate Nash, Selig, Bosse, Kraftklub, Bad Religion, Royal Republic, Seeed, Casper, The Wombats, ASAP Rocky, Five Finger Death Punch, Coheed And Cambria, Coal Chamber, Escape the Fate, Newsted e Pierce The Veil.

2014, 5 - 8 giugno.
Gruppi principali: Linkin Park, Metallica, Iron Maiden, Kings Of Leon. Altre band sono Alligatoah, Alter Bridge, Avenged Sevenfold, Babyshambles, Kasabian, Booka Shade, Die Fantastischen Vier, Fall Out Boy, Ghost, Gogol Bordello, Gojira, Heaven Shall Burn, In Extremo, In Flames, Jake Bugg, Jan Delay & Disko No. 1, John Newman, Klangkarussell Live, Kvelertak, Left Boy, Mando Diao, Marteria, Mushroomhead, Mastodon, Maxïmo Park, Milky Chance, Nine Inch Nails, Of Mice & Men, Opeth, Portugal. The Man, Queens of the Stone Age, Rob Zombie, Rudimental, SDP, Sierra Kidd, Slayer, Suicide Silence, Teesy, The Offspring.

2017, 2 - 4 giugno.
187 Strassenbande, Airbourne, AnnenMayKantereit, Bastille, Beartooth, Beginner, Bonez MC & RAF Camora, Broilers, Die Toten Hosen, Feine Sahne Fischfilet, Henning Wehland, In Flames, Kraftklub, Macklemore & Ryan Lewis, Marteria, Motionless in White, Pierce the Veil, Prophets of Rage, Rag ‘N’ Bone Man, Rammstein, Sleeping with Sirens, Suicide Silence, System of a Down, Wirtz, Welshly Arms

"
"Sergio Bianchi

Carriera scacchistica.
Protagonista dello scacchismo fiorentino del dopoguerra, fu uno dei primi maestri di Sergio Mariotti. Fu però negli scacchi per corrispondenza che ottenne i migliori risultati.

Maestro ASIGC, nel 1962 vinse il 14º Campionato italiano per corrispondenza con una performance eccezionale: una sola patta e tutte le altre partite vinte.

Fece parte più volte della squadra italiana in competizioni internazionali. Nel 1º Campionato Europeo a squadre ottenne più del 50% dei punti; nella 2ª Coppa Latina realizzò il punteggio di 10 su 12.


"
"Family Values Tour '98

Family Values Tour 1998 è un DVD musicale pubblicato nel 1999 in occasione del primo Family Values Tour al quale parteciparono Korn, Incubus, Orgy, Limp Bizkit, Ice Cube, Rammstein e C-Minus.

"
"No Place to Hide (singolo)

No Place to Hide è un singolo del gruppo musicale statunitense Korn, il primo estratto dal secondo album in studio ""Life Is Peachy"" e pubblicato il 14 settembre 1996.

Successo.
Questa è considerata la prima canzone che ha attirato la considerazione di MTV specialmente nel Regno Unito. Non essendoci però un vero e proprio video per questa canzone, MTV ne creò uno prendendo spezzoni dalla videocassetta del 1996 ""Who Then Now?"" e dai video precedenti.

Nel 1998 fu nominata ai Grammy come migliore esibizione metal. Fu la seconda nomination per i Korn in questa categoria.

Tracce.
Testi e musiche dei Korn.


"
"Screamers (documentario)

Screamers è un documentario realizzato dall'attivista umanitaria Carla Garapedian. È stato presentato in anteprima mondiale il 2 novembre 2006 a Los Angeles, California, ed è atteso nelle sale cinematografiche per il 12 gennaio 2007. Il documentario si occupa di illustrare tutti i genocidi commessi nel corso del Novecento, e vuole indurre il pubblico a porsi le grandi domande sul tema.

Partecipazioni.
La cronaca del documentario è stata realizzata dal gruppo musicale alternative metal System of a Down, i quali sono da sempre interessati al riconoscimento da parte della Turchia del genocidio armeno (1915), in quanto di etnia armena.

In una loro dichiarazione hanno affermato:

Anche i sottofondi musicali del documentario sono brani realizzati da loro nel corso della loro carriera musicale.

Il nonno di Serj Tankian ha contribuito alla produzione del documentario, in quanto è sopravvissuto alla strage armena.


"
"Franco Castellano
"
"Sihl

La Sihl è un fiume della Svizzera con una lunghezza complessiva di 73 km.

Il fiume nasce sul Drusberg, in territorio di Unteriberg, nel canton Svitto. Poco dopo, nei pressi di Einsiedeln, il fiume entra nel Sihlsee (lago della Sihl), un lago artificiale creato nel 1937 che con i suoi 11 km² è il più grande lago artificiale della Svizzera. Dopo Schindellegi lascia il canton Svitto, entra per poco nel canton Zurigo e da Hütten fino a Sihlbrugg funge da confine tra il canton Zurigo e il canton Zugo. In questa parte, a Schönenberg, il fiume percorre delle rapide, chiamate ""Sihlsprung"". Da Sihlbrugg a Langnau am Albis scorre attraverso la valle della Sihl, una valle tra l'Albis e lo Zimmerberg, percorsa dalla SZU, la ""ferrovia della Sihltal"". Sfocia infine nel fiume Limmat nei pressi del Platzspitz, a Zurigo.
"
"Viverra zibetha

La grande civetta indiana (Viverra zibetha Linnaeus, 1758) è un carnivoro della famiglia dei Viverridi diffusa nell'Asia meridionale.
Descrizione.
Dimensioni.
Carnivoro di grandi dimensioni, con la lunghezza della testa e del corpo tra 500 e 950 mm, la lunghezza della coda tra 380 e 590 mm, la lunghezza del piede tra 90 e 145 mm, la lunghezza delle orecchie tra 35 e 65 mm e un peso fino a 9,2 g.
Aspetto.
Il colore di fondo del corpo varia dal grigio al bruno-fulvo. Sui lati e nella parte inferiore del collo sono presenti 3 bande nerastre intervallate da 2 bianche che partono dalla parte posteriore delle orecchie e prima delle spalle scendono giù verticalmente verso il basso. Una cresta erettile di lunghi peli nerastri si estende lungo la spina dorsale dalla nuca alla base della coda. Sui fianchi sono presenti delle macchie scure disposte in file particolarmente nel quarto posteriore, che variano notevolmente tra gli individui. La parte inferiore degli arti è nera. La pianta dei piedi è densamente ricoperta di peli dal tallone fino allo spazio tra i cuscinetti. Gli artigli del terzo e quarto dito della mano sono protetti da una guaina cutanea. La coda è lunga poco più della metà della testa e del corpo, ha 5-6 larghi anelli neri intervallati da anelli bianchi più piccoli ma completi. Le femmine hanno 2, talvolta 3, paia di mammelle.

Biologia.
Comportamento.
È una specie notturna, solitaria e terricola, sebbene si arrampichi con facilità sugli alberi. Passano gran parte del giorno in tane scavate da altri animali ed abbandonate.
Alimentazione.
Si nutre di lucertole, piccoli mammiferi, uccelli, pesci, frutta e altre parti vegetali.
Riproduzione.
Danno alla luce da due a quattro piccoli due volte l'anno.
Distribuzione e habitat.
Questa specie è diffusa nell'Asia meridionale dal Nepal e gli stati indiani nord-orientali, attraverso la Cina meridionale ed orientale fino a tutta l'Indocina. È stata introdotta sulle Isole Andamane.

Vive nelle foreste primarie, secondarie e nelle piantagioni fino a 1.600 metri di altitudine.
Tassonomia.
Sono state riconosciute 5 sottospecie:
Stato di conservazione.
La IUCN Red List, considerato il rischio che la popolazione diminuisca a causa dell'intensa caccia , classifica ""V.zibetha"" come specie prossima alla minaccia (NT).
"
"Giovanni Pico della Mirandola

È l'esponente più conosciuto della dinastia dei Pico signori di Mirandola.

Biografia.
Giovanni nacque a Mirandola, presso Modena, il figlio più giovane di Gianfrancesco I, signore di Mirandola e conte della Concordia (1415-1467), e sua moglie Giulia, figlia di Feltrino Boiardo, conte di Scandiano. La famiglia aveva a lungo abitato il castello di Mirandola, città che si era resa indipendente nel XIV secolo e aveva ricevuto nel 1414 dall'imperatore Sigismondo il feudo di Concordia. Pur essendo Mirandola uno stato molto piccolo, i Pico governarono come sovrani indipendenti piuttosto che come nobili vassalli. I Pico della Mirandola erano strettamente imparentati agli Sforza, ai Gonzaga e agli Este, e i fratelli di Giovanni sposarono gli eredi al trono di Corsica, Ferrara, Bologna e Forlì.

Gli studi e l'attività.
Pico compì i suoi studi fra Bologna, Pavia, Ferrara, Padova e Firenze; mostrò grandi doti nel campo della matematica, e imparò molte lingue, tra cui perfettamente il latino, il greco, l'ebraico, l'aramaico, l'arabo, il francese. Ebbe anche modo di stringere rapporti di amicizia con numerose personalità dell'epoca come Girolamo Savonarola, Marsilio Ficino, Lorenzo il Magnifico, Angelo Poliziano, Egidio da Viterbo, Girolamo Benivieni, Girolamo Balbi, Yohanan Alemanno. A Firenze in particolare entrò a far parte della nuova Accademia Platonica. Nel 1484 si recò a Parigi, ospite della Sorbona, allora centro internazionale di studi teologici, dove conobbe alcuni uomini di cultura come Lefèvre d'Étaples, Robert Gaguin e Georges Hermonyme. Ben presto divenne celebre in tutta Europa.
Nel 1486 fu a Roma dove preparò 900 tesi in vista di un congresso filosofico universale (per la cui apertura compose il ""De hominis dignitate""), che tuttavia non ebbe mai luogo. Subì infatti alcune accuse di eresia, in seguito alle quali fuggì in Francia dove venne anche arrestato da Filippo II presso Grenoble e condotto a Vincennes, per essere tuttavia subito scarcerato. Con l'assoluzione di papa Alessandro VI, il quale vedeva di buon occhio la volontà di Pico di dimostrare la divinità di Cristo attraverso la magia e la cabala, nonché godendo della rete di protezioni dei Medici, dei Gonzaga e degli Sforza, si stabilì quindi definitivamente a Firenze, continuando a frequentare l'Accademia di Ficino.

Morì improvvisamente nel 1494, all'età di trentun anni, in circostanze misteriose, mentre Firenze veniva occupata dalle truppe francesi di Carlo VIII durante la Guerra d'Italia del 1494-1498.
Fu sepolto nel cimitero dei domenicani dentro il convento di San Marco. Le sue ossa saranno rinvenute da padre Chiaroni nel 1933 accanto a quelle del Poliziano e dell'amico Girolamo Benivieni.

Fama postuma.
Di Pico della Mirandola è rimasta letteralmente proverbiale la prodigiosa memoria: si dice conoscesse a mente numerose opere su cui si fondava la sua vasta cultura enciclopedica, e che sapesse recitare la ""Divina Commedia"" al contrario, partendo dall'ultimo verso, impresa che pare gli riuscisse con qualunque poema appena terminato di leggere.

Oggi è ancora in uso attribuire l'appellativo ""Pico della Mirandola"" a chiunque sia dotato di ottima memoria.

Secondo una popolare diceria, Pico della Mirandola avrebbe avuto una amante o una concubina segreta; tuttavia, si è sostenuto che potrebbe aver avuto un rapporto amoroso con l'umanista Girolamo Benivieni, sulla base di alcuni scritti, tra cui sonetti, che quest'ultimo aveva dedicato a Pico, e di alcune allusioni poco chiare di Savonarola. Pico era comunque un seguace dell'ideale dell'amor socratico, privo cioè di contenuti erotici e passionali; anche la figura femminile ricorrente nei suoi versi viene celebrata su un piano prevalentemente filosofico.

Dottrina.
Il pensiero di Pico della Mirandola si riallaccia al pensiero neoplatonico di Marsilio Ficino, senza però occuparsi della polemica anti-aristotelica. Al contrario, egli cerca di riconciliare aristotelismo e platonismo in una sintesi superiore, fondendovi anche altri elementi culturali e religiosi, come per esempio la tradizione misterica di Ermete Trismegisto e della cabala.

All'interno del testo delle ""Conclusiones"" Pico si scaglia duramente contro Ficino, considerando inefficace la sua magia naturale perché carente di un legame con le forze superiori nonché di un'adeguata conoscenza cabalistica.

L'ideale di una filosofia universale.
Il proposito di Pico, esplicitamente dichiarato ad esempio nel ""De ente et uno"", consiste infatti nel ricostruire i lineamenti di una filosofia universale, che nasca dalla concordia fra tutte le diverse correnti di pensiero sorte sin dall'antichità, accomunate dall'aspirazione al divino e alla sapienza, e culminanti nel messaggio della Rivelazione cristiana. In questo suo ecumenismo filosofico, oltre che religioso, vengono accolti non solo i teologi cristiani ed esoterici insieme a Platone, Aristotele, i neoplatonici e tutto il sapere gnostico ed ermetico proprio della filosofia greca, ma anche il pensiero islamico, quello ebraico e appunto cabbalistico, nonché dei mistici di ogni tempo e luogo.

Il congresso da lui organizzato a Roma in vista di una tale ""pace filosofica"" avrebbe dovuto inserirsi proprio in questo progetto culturale basato su una concezione della verità come princìpio eterno ed universale, al quale ogni epoca della storia ha saputo attingere in misura in più o meno diversa. In seguito tuttavia ai vari contrasti che gli si presentarono, sorti a causa della difficoltà di una tale conciliazione, Pico si accorse che il suo ideale era difficilmente perseguibile; ad esso, a poco a poco, si sostituirà nella sua mente il proposito riformatore di Girolamo Savonarola, rivolto al rinnovamento morale, più che culturale, della città di Firenze. L'armonia universale da lui ricercata in ambito filosofico si trasformerà così nell'aspirazione religiosa ad una santità e una moralità meno generica e più attinente al suo particolare momento storico. A differenza di Ficino, nel Pico emergono dunque nei suoi ultimi anni un maggiore senso di irrequietezza e una visione più cupa ed esistenziale della vita.

La dignità dell'uomo.
Al centro del suo ideale di concordia universale risalta fortemente il tema della ""dignità"" e della libertà umana. L'uomo infatti, dice Pico, è l'unica creatura che non ha una natura predeterminata, poiché:
Dunque, per Pico, l'uomo non ha affatto una natura determinata in un qualche grado (alto o basso), bensì:
Pico della Mirandola afferma, in sostanza, che Dio ha posto nell'uomo non una natura determinata, ma una indeterminatezza che è dunque la sua propria natura, e che si regola in base alla volontà, cioè all'arbitrio dell'uomo, che conduce tale indeterminatezza dove vuole.

Pico aggiunge poi:
Giovanni Pico, quindi, sostiene che è l'uomo a «forgiare il proprio destino», secondo la propria volontà, e la sua libertà è massima, poiché non è né animale né angelo, ma può essere l'uno o l'altro secondo la «coltivazione» di alcuni tra i «semi d'ogni sorta» che vi sono in lui. Questa visione verrà, seppur solo in parte, ripresa nel 1600 dallo scienziato e filosofo Blaise Pascal, che afferma che l'uomo non è né «angelo né bestia», e che la sua propria posizione nel mondo è un punto mediano tra questi due estremi; tale punto mediano, però, per Pico non è una mediocrità (in parte angelo e in parte bruto) ma è la volontà (o l'arbitrio) che ci consente di scegliere la nostra posizione. Dunque l'uomo, per Pico, è la più dignitosa fra tutte le creature, anche più degli angeli, poiché può scegliere che creatura essere.

La sapienza della Cabala.
Il secondo grande interesse di Pico è rivolto alla cabala, che viene da lui spiegata come una fonte di sapienza a cui attingere per decifrare il mistero del mondo, e nella quale Dio appare oscuro, in quanto apparentemente irraggiungibile dalla ragione; ma l'uomo può ricavare la massima luce da tale oscurità.

Connessa alla sapienza cabbalistica è la magia: infatti, il mago, per Pico, opererebbe attraverso simboli e metafore di una realtà assoluta che è oltre il visibile, e dunque, partendo dalla natura, può giungere a conoscere tale sfera invisibile (ossia metafisica) attraverso la conoscenza della struttura matematica che è il fondamento simbolico-metaforico della natura stessa.

Critica dell'astrologia.
Se la magia è giudicata positivamente da Pico della Mirandola, per quanto riguarda invece l'astrologia egli ebbe un atteggiamento diverso, che lo portò a distinguere nettamente tra «astrologia matematica o speculativa», cioè l'astronomia, e l'«astrologia giudiziale o divinatrice»; mentre la prima ci consente di conoscere la realtà armonica dell'universo, e dunque è giusta, la seconda crede di poter sottomettere l'avvenire degli uomini alle congiunture astrali. Partendo dall'affermazione della piena dignità e libertà dell'uomo, che può scegliere cosa essere, Pico muove una forte critica a questo secondo tipo di credenze e di pratiche astrologiche, che costituirebbero una negazione proprio della dignità e della libertà umane.

Secondo Pico, questa scienza astrologica attribuisce erroneamente ai corpi celesti il potere di influire sulle vicende umane (fisiche e spirituali), sottraendo tale potere alla Provvidenza divina e togliendo agli uomini la libertà di scegliere. Egli non nega che un certo influsso vi possa essere, ma mette in guardia contro il pericolo insito nell'astrologia di subordinare il superiore (cioè l'uomo) all'inferiore (ossia la forza astrale). Le vicende dell'esistenza umana sono tanto intrecciate e complesse che non se ne può spiegare la ragione se non attraverso la piena libertà d'arbitrio dell'uomo.

Il suo ""Disputationes adversus astrologiam divinatricem"" (tale è il titolo dell'opera a cui Pico si dedicò nell'ultimo periodo della sua vita) rimase incompiuto e come tale fu pubblicato postumo, nel 1494, con il commento di Giovanni Manardo; tuttavia, alcuni concetti base furono ripresi e rielaborati da Girolamo Savonarola nel suo ""Trattato contra li astrologi"".



Opere.
Secondo alcuni studi, a Pico della Mirandola sarebbe da attribuire anche la paternità dell’""Hypnerotomachia Poliphili"" (Amoroso combattimento onirico di Polifilo).





"
"Progetto Prometeo

Il Progetto Prometeo è stato un progetto collettivo creato su Internet dedicato alla raccolta, alla conservazione ed alla diffusione delle sigle italiane di cartoni animati. Dal 1996 al 2002, il progetto ha collezionato e diffuso oltre 200 brani musicali, la maggior parte dei quali pressoché introvabili, dando origine ad un significativo fenomeno di revival di questo genere musicale, sfociato poi anche in numerose trasmissioni radiofoniche e televisive. Inoltre, esso ha costituito il primo caso significativo in Italia di archivio aperto di file musicali in formato MP3, contribuendo alla diffusione di questo formato e della pratica di condividere e scaricare musica da Internet.

Storia.
Il ""Progetto Prometeo"" nasce il 21 ottobre 1996 presso il Dipartimento di Scienze dell'Informazione dell'Università degli Studi di Milano, per merito di un gruppo di studenti locali che si occupano di gestire il server denominato Kame, insieme ad altri partecipanti del newsgroup it.arti.cartoni. Lo scopo del progetto è quello di evitare la perdita di brani musicali di grande importanza per la generazione dei nati negli anni settanta, ma che rischiano di scomparire in quanto non più disponibili sul mercato discografico, e spesso reperibili solo nelle soffitte o nelle collezioni di vinili degli appassionati. Il progetto assume inizialmente la forma di una cartella FTP in cui sono contenuti i file in formato MP3, digitalizzati secondo specifiche comuni e accompagnati da un file di testo standardizzato.

Dopo qualche mese si aggiunge un mirror presso il Sito degli Studenti del Politecnico di Torino, che introduce per la prima volta la possibilità di scaricare i brani dal Web. In questo modo la popolarità del progetto aumenta notevolmente, insieme a quella del formato MP3 per la codifica dei brani musicali, tanto che il sito, per questo e altri servizi, vincerà il secondo premio al Premio WWW de Il Sole 24 Ore nel 1998.

Nel 1998 arrivano anche i primi problemi legali: una major discografica invia una lettera di diffida al rettore del Politecnico di Torino, intimando la chiusura del sito. Ne nasce una discussione tra il gestore del sito di Torino e il direttore della Federazione contro la Pirateria Musicale, che si chiude con un accordo per cui vengono rimosse soltanto le sigle eseguite da Cristina D'Avena, lasciando nel sito tutte le altre. Chi visitava il sito ed entrava nella directory ""Cristina"" non trovava più alcun file musicale, ma solo un file di testo ""leggimi.txt"" contenente la spiegazione di tutto quello che era accaduto.

Nel frattempo, la popolarità del progetto continua a crescere, provocando la nascita di vari altri mirror. A partire dal 2000, tuttavia, l'affermazione dei sistemi peer-to-peer di distribuzione della musica rende gli archivi musicali online obsoleti; inoltre, grazie al successo del progetto, le sigle dei cartoni animati sono ormai ampiamente diffuse e non più a rischio di scomparire.

Nel 2002, una ulteriore ondata di pressioni legali da parte delle case discografiche porta alla chiusura di tutti i siti del progetto. Dopo qualche tempo, ne viene riaperto uno, che però verrà chiuso l'11 agosto 2008, diventando inaccessibile.
"
"Nicotina

La nicotina è un composto organico, un alcaloide parasimpaticomimetico piuttosto tossico, 30–60 mg (0,5-1,0 mg/kg) possono essere fatali per l'uomo, che agisce come un agonista nicotinico per il recettore dell'acetilcolina, biologicamente connesso alla difesa del vegetale dagli organismi erbivori, presente nella pianta del tabacco e in altre solanacee.

Sebbene si trovi in tutte le parti delle piante, è particolarmente concentrata nelle foglie, di cui, nel tabacco, costituisce circa lo 0,3 - 5% del peso secco. La sua biosintesi viene effettuata nelle radici ed essa viene poi accumulata nelle foglie. Oltre che nella pianta del tabacco, la nicotina è presente in quantità minori in altri membri della famiglia delle solanacee, che includono il pomodoro, la patata, la melanzana e il peperone.

Allo stato puro è liquida e incolore, mentre, se esposta all'aria, imbrunisce; essa è in parte causa dell'odore del tabacco.

Storia e origine del nome.
La nicotina prende il nome dalla pianta del tabacco ""Nicotiana tabacum,"" che a sua volta deve il suo nome a Jean Nicot, che spedì semi di tabacco dal Portogallo a Parigi nel 1550 e ne promosse l'uso medico.

Il merito di aver isolato la nicotina può essere attribuito a diversi scienziati, che raggiunsero indipendentemente questo risultato. Il primo fu nel 1807 Gaspare Cerioli, seguito nel 1809 da Louis Nicolas Vauquelin e nel 1828 da Karl Ludwig Reimann e Wilhelm Heinrich Posselt. A questi ultimi viene normalmente attribuito il merito della scoperta e in effetti furono i primi a dimostrarne gli effetti tossici sugli animali. La formula chimica della nicotina venne definita nel 1843 da Adolf Pinner. La sua prima sintesi risale al 1904 da parte di Amé Jules Pictet.

Proprietà chimiche.
La formula bruta della nicotina è CHN. È una base biterziaria levogira, mentre i suoi sali sono destrogiri.

La molecola della nicotina è chirale; l'enantiomero presente in natura è quello S(–). Durante la combustione del tabacco avviene una parziale racemizzazione; il fumatore è quindi esposto anche all'enantiomero R(+). L'enantiomero S(–) si lega ai recettori nicotinici, mentre l'enantiomero R(+), fisiologicamente meno attivo, è un antagonista dei recettori colinergici.

La nicotina è miscibile in acqua e solubile in solventi organici. Può essere estratta dalle foglie di tabacco tagliate a pezzi e, dopo opportuna alcalinizzazione, distillate in corrente di vapore. Il distillato è poi precipitato con acido ossalico, filtrato e rialcalinizzato e infine estratto con etere etilico. Dopo allontanamento del solvente e rettificazione a pressione ridotta si ottiene un liquido di colore giallo, la nicotina, che tuttavia imbrunisce presto. Le soluzioni di nicotina in acqua hanno la particolarità di avere due temperature di consoluzione, una superiore e una inferiore.

Per ossidazione controllata si trasforma in nicotirina. Acido nitrico o permanganato la ossidano, trasformandola in acido nicotinico.

Biosintesi.
La via biosintetica della nicotina comporta una reazione di accoppiamento tra le due strutture cicliche che compongono la nicotina. Studi metabolici dimostrano che l'anello piridinico della nicotina deriva dall'acido nicotinico, mentre l'anello pirrolidinico deriva dal catione N-metil-Δ-pirrolinio. La biosintesi delle due strutture componenti procede attraverso due sintesi indipendenti, la via per l'acido nicotinico e la via tropano per il catione N-metil-Δ-pirrolinio.

Effetti sull'uomo.
Assunta in piccole dosi, la nicotina stimola il rilascio di dopamina, oltre ad altri neurotrasmettitori come serotonina, vasopressina e adrenalina. Tutto questo genera senso di euforia nel consumatore. La dose letale LD50 è 0,5 – 1 mg/kg per l'uomo e 50 mg/kg per il ratto.

La nicotina è una sostanza stupefacente. I consumatori abituali di nicotina sviluppano una forte dipendenza psichica dalla sostanza, simile alla dipendenza generata dall'eroina e dalla cocaina, alla quale si aggiunge una più o meno forte dipendenza fisica. I sintomi dell'astinenza comprendono una sensazione di vuoto, irritabilità e talvolta stipsi, ma può causare anche dolore alle ossa (schiena, gambe e braccia). Il loro picco è raggiunto spesso tra le 48 e le 72 ore. Di solito l'organismo impiega tre settimane per disintossicarsi completamente dalla nicotina. Interrompere improvvisamente l'assunzione di nicotina può generare una sindrome di astinenza: psicologicamente si prova un senso di vuoto e irrequietezza, fisicamente i sintomi sono più lievi. Infatti, benché la quantità di nicotina inalata tramite il fumo di tabacco sia piuttosto piccola (la maggior parte della sostanza è distrutta dal calore) è comunque sufficiente a creare dipendenza. La quantità effettivamente assorbita dal corpo dipende inoltre da altri fattori, quali il tipo di tabacco, l'effettiva inalazione, la presenza di un filtro.

Non appena la nicotina entra in circolo, essa viene rapidamente diffusa dalla circolazione sanguigna, tramite la quale arriva al sistema nervoso, data la sua capacità di attraversare la barriera ematoencefalica.
Giunge al cervello, dove agisce sui neuro-recettori dell'acetilcolina. A basse concentrazioni aumenta l'attività di questi recettori.
La cotinina è un prodotto del metabolismo della nicotina che permane nel sangue fino a 48 ore, perciò può essere usato come indicatore dell'esposizione individuale al fumo.

A concentrazioni elevate la nicotina blocca i recettori nicotinici dell'acetilcolina, causando paralisi dei muscoli scheletrici, tra i quali anche quelli respiratori. Questa è la ragione della sua tossicità e del suo impiego come insetticida.

Inoltre la nicotina, come gli altri agonisti, agisce anche sugli eterorecettori nicotinici che si trovano sulle fibre pre-sinaptiche dei neuroni dopaminergici, con un effetto di modulazione positiva, provocando cioè un aumento del rilascio di dopamina. Questo genera una sensazione di piacere con un meccanismo simile, per certi versi, a quello innescato dalla cocaina, e solo lontanamente correlato a quello dell'eroina. La dipendenza fisica da nicotina è quindi legata anche alla necessità biochimica di mantenere elevati livelli di dopamina. Inoltre, molti alcaloidi presenti nel tabacco sono potenti inibitori delle MAO: le sigarette non solo stimolerebbero i neuroni dopaminergici a liberare dopamina, ma ne limiterebbero anche la degradazione enzimatica. Secondo molti questo contribuirebbe a rendere la dipendenza da nicotina ancora più difficile da eliminare.

Oltre a tutto ciò, la nicotina esplica anche un curioso effetto a livello gastrico in sinergia con altri componenti del fumo di tabacco. A pochi minuti dall'assunzione di fumo di tabacco si verifica un incremento del 15% della secrezione di HCl (acido cloridrico) da parte della mucosa gastrica, oltre a un aumento generale della peristalsi gastrointestinale. Questa potrebbe essere la ragione per cui il desiderio di sigaretta aumenta dopo i pasti, specie se abbondanti.

Dipendenza.
La ricerca scientifica ha dimostrato che la nicotina agisce sul cervello producendo una serie di effetti. In particolare, alcuni studi hanno evidenziato che è in grado di attivare la via mesolimbica, il circuito all'interno del cervello che regola le sensazioni di euforia.

La dopamina è uno dei neurotrasmettitori chiave coinvolti attivamente nel cervello. La ricerca mostra che, aumentando i livelli di dopamina nei circuiti di ricompensa nel cervello, la nicotina agisce come una sostanza chimica con intense qualità di dipendenza. In molti studi è stato dimostrato che essa è più coinvolgente della cocaina e dell'eroina.

"
"Schinopsis lorentzii

Il Schinopsis lorentzii Engl. detto quebracho colorado santiagueño o quebracho rosso, appartenente alla famiglia delle Anacardiaceae, è una pianta dalla cui corteccia si ricava l'estratto di quebracho utilizzato per la concia delle pelli e in tintoria.

"
"Pila a concentrazione

Una pila a concentrazione è una pila primaria (cioè non ricaricabile) in grado di generare corrente elettrica sfruttando due semicelle galvaniche contenenti la medesima specie chimica ma presente a concentrazione diversa.

Ad esempio, una siffatta pila può essere costituita da due elettrodi di rame immersi in due soluzioni contenenti solfato di rame (CuSO) a diversa concentrazione e separate da un setto poroso o da un ponte salino. Il compartimento catodico è costituito dal semielemento formato dal metallo immerso nella soluzione più concentrata, mentre quello anodico è formato dal metallo immerso nella soluzione più diluita.

La pila si scaricherà quando la concentrazione dell'elettrolita nelle due semicelle diverrà la medesima.

Spiegazione teorica.
In generale, per determinare il potenziale di cella di una pila si ricorre all'equazione di Nernst:

dove:

Il potenziale di cella, che può essere approssimato, alla differenza dei potenziali di riduzione delle due semicelle, può essere visto quindi come la somma di due contributi: un contributo relativo ai potenziali di riduzione standard ""E"" e un contributo relativo alla temperatura e alle concentrazioni delle specie elettroattive.

Nel caso specifico delle pile a concentrazione, le semicelle presentano lo stesso valore del potenziale di riduzione standard E (essendo costituite dalle stesse specie chimiche), per cui il potenziale di cella dipende solo dal secondo contributo, relativo alla concentrazione delle specie elettroattive nelle due semicelle.

Il potenziale di cella (""E"") è inoltre correlato alla differenza di energia libera di Gibbs (""ΔG"") dalla seguente relazione:

L'energia di Gibbs può essere inoltre espressa come la differenza tra un contributo entalpico (""ΔH"") e un contributo entropico (""ΔS""):

Essendo ""T"" la temperatura assoluta.

Nel caso delle pile a concentrazione, il fattore principale che determina il potenziale di cella è la variazione di entropia ""ΔS"", per cui si può scrivere:

Pile a concentrazione in chimica elettroanalitica.
Una cella a concentrazione può essere sfruttata in chimica elettroanalitica per determinare la concentrazione di una specie incognita: si sfrutta un semielemento galvanico contenente una quantità nota di sostanza da analizzare e lo si accoppia ad un semielemento formato da un opportuno elettrodo immerso nella soluzione oggetto dell'analisi, misurando la differenza di potenziale e risalendo alla concentrazione incognita tramite l'equazione di Nernst. Il piaccametro, ad esempio, è uno strumento che sfrutta tale principio.

Corrosione dovuta a differenze di concentrazione.
Se un materiale metallico è posto a contatto con soluzioni aventi differenti concentrazioni, si può scatenare il fenomeno che avviene all'interno delle pile a concentrazione, dando luogo a fenomeni di corrosione.

Tali fenomeni di corrosione sono quindi legati all'effetto di contatto delle superfici metalliche con soluzioni a diversa concentrazione (ad esempio, umidità salmastra in zone di mare) o per il fenomeno dell""'aerazione differenziale"", dovuto all'effetto dell'ossigeno presente in diversa concentrazione a contatto con zone metalliche (ad esempio una parte metallica è a diretto contatto con l'aria mentre un'altra è sotterrata o immersa in acqua).

"
"John Schofield

Guerra civile.
Nel 1853 Schofield si diplomò alla United States Military Academy di West Point.

Allo scoppio della guerra civile fu nominato maggiore di un reggimento di volontari nel Missouri e servì come capo dello staff del maggior generale Nathaniel Lyon fino alla morte di Lyon, nell'agosto del 1861, durante la battaglia di Wilson's Creek (Missouri); per il suo comportamento, durante quella battaglia, nel 1892 gli fu assegnata la ""Medal of Honor"", la più alta decorazione militare statunitense.

Il 21 novembre 1861 Schofield fu promosso generale di brigata dei volontari e, 29 novembre 1862 al grado di maggior generale. Dal 1861 al 1863 svolse vari compiti militari in Missouri.

Il 17 aprile 1863 ebbe il comando di una divisione nel XIV Corpo d'armata dell'Armata del Cumberland. Nel 1864, come comandante dell'Armata dell'Ohio, prese parte alla Campagna di Atlanta sotto il maggior generale William T. Sherman.

Sherman, dopo la caduta di Atlanta, utilizzò la maggior parte del suo esercito per la Marcia verso il mare attraverso la Georgia. L'Armata dell'Ohio di Schofield fu distaccata per unirsi al maggior generale George H. Thomas nel Tennessee. Il generale Confederato John Bell Hood invase il Tennessee e, il 30 novembre, riuscì ad attaccare la più piccola Armata dell'Ohio di Schofield nella battaglia di Franklin; Schofield resistette con successo all'attacco di Hood e riuscì a riunire le sue truppe con quelle di Thomas. Il 15 e 16 dicembre Schofield diede un contributo essenziale alla vittoria di Thomas nella battaglia di Nashville. Il 30 novembre 1864, per i suoi meriti a Franklin, fu promosso al grado di generale di brigata dell'esercito regolare e, il 13 marzo 1865 al grado temporaneo di maggior generale.

Ricevuto l'ordine di operare con Sherman nella Carolina del Nord, Schofield, in diciassette giorni, spostò il suo esercito (per ferrovia e per mare) fino a Fort Fisher; il 22 febbraio 1865 occupò Wilmington, il 10 marzo combatté a Kinston e il 23 marzo si unì a Sherman a Goldsboro.

Nel 1868 fu nominato Ministro della Guerra.

"
"Scuola (disambigua)
"
"PDU



"
"Ammoniaca

L'ammoniaca è un composto dell'azoto di formula chimica NH. Si presenta come un gas incolore, tossico, dall'odore pungente caratteristico. È molto solubile in acqua a cui conferisce una netta basicità.

Cenni storici.
L'ammoniaca, sotto forma di sale d'ammonio, era già nota in età classica: nell'opera di Plinio si trovano riferimenti a una sostanza indicata come ""Hammoniacus sal"", sebbene non sia chiaro se si riferisse alla sostanza che noi oggi chiamiamo sale d'ammonio. Quest'ultimo deve il suo nome al tempio di Giove Ammone nell'oasi di Siwa in Egitto, luogo dove fu identificato per la prima volta come sostanza a sé quando osservata casualmente nelle ceneri dello sterco di cammello bruciato dai cammellieri locali per scaldarsi.

Il sale d'ammonio era noto agli alchimisti almeno fin dal tredicesimo secolo, quando compare negli scritti di Alberto Magno: nel XV secolo l'ermetista Basilio Valentino (Basil Valentine) scoprì che si poteva ottenere ammoniaca dal sale d'ammonio facendolo reagire con alcali. Poco tempo dopo si scoprì che si poteva ottenere il sale d'ammonio anche distillando le corna e gli zoccoli dei buoi e neutralizzando i vapori risultanti con acido cloridrico: da qui l'antico nome anglosassone dell'ammoniaca, ""spirit of hartshorn"".

L'ammoniaca gassosa pura fu finalmente isolata nel 1774 da Joseph Priestley che la chiamò ""aria alcalina"" e tre anni dopo (1777) Carl Scheele dimostrò che conteneva azoto: la composizione con formula stechiometrica dell'ammoniaca venne scoperta da Claude Berthollet nel 1785.

Il processo Haber-Bosch per la produzione industriale dell'ammoniaca fu sviluppato da Fritz Haber e Carl Bosch e brevettato nel 1910.

Caratteristiche.
La forma della molecola dell'ammoniaca anidra è tetraedrica deformata; l'atomo di azoto vi compare con ibridazione sp, occupa la posizione centrale e lega i tre atomi di idrogeno. La base è un triangolo equilatero occupato dai tre atomi di idrogeno mentre il quarto vertice del tetraedro è occupato da una coppia elettronica di non legame (""lone pair"") che è la principale responsabile di tutte le proprietà della molecola: formazione di legami a idrogeno, basicità secondo Lewis e secondo Brønsted-Lowry, elevata permittività elettrica e momento dipolare, elevata solubilità in acqua.

L'angolo H-N-H è di 107,5° e gli elementi di simmetria sono 1 asse di rotazione C e 3 piani di riflessione σ, mentre non è presente un centro di inversione i. Secondo la terminologia VSEPR la sua rappresentazione è AXE (piramide trigonale). Se opportunamente eccitata, la molecola dell'ammoniaca può subire ""inversione"" di Walden, ovvero il doppietto di non legame può oscillare sopra e sotto il piano dei tre atomi di idrogeno; l'inversione di configurazione dell'ammoniaca in fase gassosa a bassa pressione è stata sfruttata per produrre il primo maser a emissione stimolata nel 1953.

A temperatura ambiente l'ammoniaca è un gas incolore dall'odore pungente molto forte e soffocante, è irritante e tossica. In presenza di O, quindi all'aria, può intaccare l'alluminio, il rame, il nichel e le loro leghe. È un composto debolmente basico e reagisce con gli acidi formando i rispettivi sali d'ammonio. È dotata di comportamento riducente, può reagire anche in maniera esplosiva con l'ossigeno, e si combina con gli alogeni per dare le alogenoammine.

È tra i solventi polari non acquosi più conosciuti e studiati; la sua proprietà più caratteristica è di sciogliere i metalli alcalini formando soluzioni intensamente colorate in blu e di elevata conducibilità elettrica. Confrontata con l'acqua,l'ammoniaca ha minor conduttività, minor permittività elettrica, minore densità e viscosità, punti di congelamento ed ebollizione molto più bassi. La costante di autodissociazione ionica dell'ammoniaca liquida è circa 10 M a temperatura di -50 °C.

È un composto molto solubile in acqua: a 0 °C un litro di acqua riesce a sciogliere oltre 680 litri NTP di ammoniaca, che si dissocia molto debolmente nel seguente modo, dando luogo a soluzioni acquose basiche con K = a 25 °C:

ovvero:

Analisi chimica.
Si può rilevare la presenza di ammoniaca nell'atmosfera molto facilmente grazie al suo odore penetrante; in liquidi o solidi, la presenza di ammoniaca o di sali ammoniacali è rilevabile facilmente anche in quantità minime, aggiungendo alla sostanza in esame alcune gocce di soluzione di Nessler che si colora di giallo intenso in presenza di ammoniaca.

Per la rilevazione di ammoniaca gassosa in ambienti in cui l'odore è un fattore secondario si utilizzano i vapori di acido acetico. Questi, a contatto con l'ammoniaca, danno luogo a una reazione chimica in cui si produce acetato d'ammonio:

In soluzione acquosa la reazione non è visibile a occhio nudo, essendo l'acetato di ammonio molto solubile, ma se avviene tra i due composti allo stato gassoso si potrà notare un fumo bianco, dato da microscopici cristalli di acetato di ammonio. Questo metodo è molto utilizzato laddove l'odore di ammoniaca è di norma, come nelle industrie che la utilizzano, e in cui la rilevazione di perdite di questo gas è di fondamentale importanza.

Presenza in natura.
Distribuzione nell'universo.
Sono state rilevate tracce di ammoniaca su Giove, Saturno e alcune loro lune, come Enceladus. Esse si trovano nelle nubi sotto forma di ghiaccio (su Giove la temperatura è di circa -150 °C) o sotto forma di sale, dando origine alla molecola chiamata solfuro d'ammonio. Grazie alle osservazioni di telescopi a microonde come il Caltech Submillimeter Observatory di Mauna Kea, è stata confermata la presenza di ammoniaca anche nelle nubi interstellari.

Sintesi.
Prima dei primi anni del ventesimo secolo, l'ammoniaca veniva ottenuta o per distillazione del carbone o per riduzione di acido nitrico e nitriti con idrogeno puro o per decomposizione dei suoi sali (in genere sale d'ammonio, NHCl) per mezzo di idrossidi alcalini o ossido di calcio (CaO).

Oggi l'ammoniaca viene sintetizzata secondo la reazione diretta in fase gassosa:

sfruttata dal processo Haber-Bosch e svolta in presenza di catalizzatori, a pressione di 20 MPa (circa 200 atm) e temperatura di 400-500 °C. La reazione è esotermica. Catalizzatori adatti sono a base di osmio, rutenio, uranio o ferro: in genere si usa quest'ultimo e il catalizzatore si prepara a partire dalla magnetite (FeO · FeO).

La reazione di formazione dagli elementi è esotermica (ΔH° = - 46.1 kJ/mol) ed esoergonica (ΔG° = - 16.5 kJ/mol) in condizioni standard alla temperatura di 25 °C, nonostante decorra con diminuzione del numero di moli (ΔS° = - 99.35 J/K.mol). Tuttavia in tali condizioni la reazione non procede significativamente per ragioni cinetiche (elevata energia di attivazione). Il ΔG°(T) inoltre cresce più che linearmente all'aumentare della temperatura, e diventa positivo per valori al di sopra di 455 K. Quindi la reazione di formazione diventa endoergonica ed è sfavorita termodinamicamente al di sopra di 182 °C, ma poiché decorre in fase gassosa con diminuzione del numero di moli, è possibile operare sotto pressione per renderla favorevole anche a temperature più elevate. La percentuale di ammoniaca all'equilibrio aumenta quindi all'aumentare della pressione e al diminuire della temperatura.

Per far avvenire la reazione con velocità significativa è tuttavia necessario un catalizzatore che sia in grado di rompere il triplo legame della molecola d'azoto. La rottura di questo triplo legame richiede un'energia elevata. Il catalizzatore deve essere in grado di adsorbire dissociativamente l'azoto, ma l'adsorbimento non deve essere eccessivamente forte da rendere non reattivo l'azoto, in modo che l'NH si possa desorbire facilmente e lasciare liberi i centri attivi. I catalizzatori che rispondono a questi prerequisiti sono a base di metalli nobili o a base di ferro. Per ottenere rese elevate, comunque intorno al 20%, è necessario che il catalizzatore sia raffreddato in modo da ottenere un profilo di temperatura decrescente al suo interno; così facendo avremo temperature più alte all'entrata del reattore (600 °C) che caratterizzano rese basse e cinetiche elevate e temperature più basse all'uscita (450 °C) caratterizzate da rese più elevate, ma cinetiche lente.

L'ossido di ferro viene ridotto con idrogeno in modo da formare un materiale molto poroso costituito da aggregati microcristallini di ferro metallico. All'ossido di ferro si mescolano altri ossidi (AlO, MgO, CaO, KO) come promotori: AlO, MgO, CaO proteggono il catalizzatore dall'invecchiamento, mentre KO è un promotore attivatore e facilita il desorbimento dell'ammoniaca, in quanto essendo un ossido basico, KO neutralizza l'acidità del AlO, che è anfotero, ma in questo caso ha comportamento acido.

I principali metodi utilizzati sono quelli di Haber-Bosch, Fauser, Casale, Claude, NEC, Mont-Cenis, ecc, che differiscono per la pressione a cui si fa avvenire la reazione e quindi nell'apparecchio di sintesi.

L'ammoniaca prodotta deve essere separata dal gas residuo da inviare al riciclo; per fare ciò è sufficiente raffreddare il gas e farlo successivamente espandere in flash; i gas residui (N, H) vengono riciclati dopo uno spurgo (devono essere eliminati eventuali gas nobili, metano, ecc.) e solitamente un passaggio in un reattore usato per evitare l'avvelenamento del catalizzatore nel reattore principale; l'ammoniaca presente invece condensa e può essere prelevata.

L'ammoniaca può essere conservata e trasportata in due forme: o come liquido puro anidro in serbatoi criogenici a pressione che la tengono al di sotto della sua temperatura di ebollizione, oppure in soluzione acquosa (35 % ammoniaca/65 % acqua, in peso), in comuni contenitori a temperatura ambiente.

In laboratorio si possono preparare piccoli quantitativi di ammoniaca per mezzo della reazione del cloruro di ammonio con l'idrossido di sodio:

Produzione di ammoniaca in Italia.
La produzione dell'ammoniaca veniva considerata, specialmente in passato, come un indice fondamentale dell'evoluzione dell'industria chimica di un paese e in passato in Italia assunse uno sviluppo non indifferente.

Nella storia dell'industria italiana i brevetti Fauser furono una pagina importante e portarono al sorgere a Novara di un polo industriale, poi confluito in Montecatini. Il successivo sviluppo fu legato a quello dell'industria dei fertilizzanti e del polo di Ferrara, Terni e di Porto Marghera. Nel frattempo si erano sviluppati impianti anche a San Giuseppe di Cairo e a Priolo Gargallo nonché il grande polo di Ravenna per meglio utilizzare il metano. La successiva crisi dell'Enichem Agricoltura in cui erano confluiti gli impianti portò a un drastico ridimensionamento della produzione, concentrata solo a Ferrara e a Terni e alla cessione alla norvegese Norsk Hydro oggi Yara. A seguito della cessazione della produzione di ammoniaca a Terni da parte di Yara avvenuta nel 2008, l'impianto di Ferrara è attualmente uno dei due in Italia a produrre ammoniaca, con una capacità massima di circa 600.000 tonnellate all'anno, L'altro è un impianto situato a Brindisi di più ridotte dimensioni creato nel 2006, sempre con la compartecipazione di Yara.

Applicazioni.
Gli usi dell'ammoniaca sono innumerevoli: è una sostanza estremamente importante in campo industriale.

L'applicazione più importante dell'ammoniaca è la produzione di acido nitrico. In questo processo una miscela composta da nove parti di aria e una di ammoniaca viene fatta passare a 850 °C su un catalizzatore di platino, su cui è ossidata a ossido di azoto:
Viene anche utilizzata:

L'ammoniaca liquida viene spesso usata come solvente per ospitare reazioni di riduzione in presenza di forti riducenti (sodio metallico) che altrimenti in acqua reagirebbero immediatamente. Di conseguenza è possibile costruire una nuova scala di pH a partire dalla costante di autoprotolisi dell'ammoniaca (2 NH = NH + NH pKa = 27) e una nuova scala di potenziali standard.

L'ammoniaca, diluita in acqua in percentuali inferiori al 10%, costituisce un rimedio contro le orticarie causate da punture di insetto, tocco di medusa o contatto con piante urticanti come l'ortica; un recente studio condotto in USA dimostra però, dopo una rigorosa verifica sperimentale, che il ruolo terapeutico dell'uso dell'ammoniaca sulle infiammazioni provocate dalle nematocisti delle meduse (""Chrysaora quinquecirrha"", ""Chiropsalmus quadrumanus"" e ""Physalia physalis"") è scarso.

In chimica organica è spesso utilizzabile come reagente per la preparazione di ammine, come nella reazione con 1-propanolo a dare la propilammina.

Rischi per la salute.
L'ammoniaca è irritante per le vie respiratorie e provoca sintomatiche gravi, fino alla morte. È irritante anche per contatto con gli occhi e può causare ulcerazioni.

Nel caso di contatto con gli occhi, occorre lavare subito con acqua corrente per almeno 15 minuti, mantenendo le palpebre aperte ruotando lentamente i bulbi oculari, poi consultare un medico.

Nel caso di inalazione occorre allontanarsi dalla zona inquinata, porsi distesi e a riposo in ambiente aerato. In caso di tosse insistente o perdita di conoscenza, ma respirazione presente, occorre somministrare ossigeno a bassa pressione; in assenza di respiro, è necessario praticare la respirazione artificiale e quindi somministrare ossigeno. L'eventuale edema polmonare si manifesta dopo alcune ore dall'esposizione, per cui bisogna rivolgersi immediatamente a un medico.

L'ingestione della soluzione richiede l'immediato intervento medico; in caso di ingestione occorre sciacquare la bocca con acqua, non provocare il vomito per evitare la riesposizione dell'esofago al caustico, eventualmente ingerire acqua e albume d'uovo.

L'alta tossicità dell'ammoniaca è da ricercare nel fatto che, disciolta nel sangue, innalza il pH ematico aumentando l'affinità dell'emoglobina per l'ossigeno tanto da renderla incapace di rilasciarlo ai tessuti, e che si lega col chetoglutarato bloccando di fatto il ciclo di Krebs. Inoltre forma emboli gassosi.



"
"Viverricula indica

La civetta indiana (Viverricula indica E.Geoffroy, 1803) è un carnivoro della famiglia dei viverridi, unica specie del genere Viverricula (Hodgson, 1838), diffusa nell'Ecozona orientale.
Descrizione.
Dimensioni.
Carnivoro di medie dimensioni, con la lunghezza della testa e del corpo tra 500 e 610 mm, la lunghezza della coda tra 280 e 390 mm, la lunghezza del piede tra 65 e 120 mm, la lunghezza delle orecchie tra 25 e 43 mm e un peso fino a 4 kg.
Caratteristiche craniche e dentarie.
Il cranio presenta un rostro corto e delicato. La scatola cranica è lunga, stretta e compressa posteriormente. La bolla timpanica è grande e allungata.

Sono caratterizzati dalla seguente formula dentaria:

Aspetto.
La pelliccia è corta e densa ed è priva della cresta dorsale di peli eretti. Il colore generale del corpo varia dal grigio al marrone chiaro. Sono presenti 4-5 file di piccole macchie nerastre nella parte anteriore del corpo, che diventano più grandi e tendono ad allinearsi in diverse file lungo i fianchi. Nella parte posteriore della schiena sono presenti 6-8 strisce longitudinali. La striatura del collo è molto simile a quella delle specie del genere ""Viverra"". Le zampe sono relativamente corte. Gli artigli sono semi-retrattili e privi di rivestimenti di pelle. L'andatura è digitigrada. Il muso è relativamente corto e appuntito. Le orecchie sono lunghe e diritte. I loro margini anteriori sono uniti tra loro. La fronte è stretta. La coda è lunga come la testa ed il corpo ed è provvista di 6-9 anelli neri, intervallati da anelli bianchi. Sono presenti delle ghiandole odorifere perianali. Le femmine hanno 3 paia di mammelle.

Biologia.
Comportamento.
È una specie notturna, terricola, quasi completamente solitaria e asociale, eccetto che durante la stagione degli accoppiamenti, i quali avvengono solitamente una volta l'anno. Si rifugia nelle cavità di alberi abbattuti o in tane scavate, principalmente abbandonate da altri animali. Negli insediamenti umani trova riparo in diverse cavità nascoste.
Alimentazione.
Si nutre principalmente di piccoli vertebrati come ratti, scoiattoli, piccoli uccelli, lucertole e anche di insetti. Talvolta si nutre di frutta, carogne e rifiuti. Sono state osservate attaccare animali domestici e pollame.
Riproduzione.
Gli unici dati disponibili provengono da esemplari in cattività e rivelano la presenza di due periodi d'estro, il primo da febbraio ad aprile, il secondo tra agosto e settembre. Le femmine danno alla luce 2-5 piccoli alla volta e vengono svezzati dopo 4-4,5 mesi. L'aspettativa di vita in cattività è fino a 20 anni o più.
Distribuzione e habitat.
Questa specie è diffusa nel Subcontinente indiano, Cina, Indocina e sulle isole indonesiane di Sumatra, Giava e Bali. È stata introdotta recentemente in Madagascar, Zanzibar, Isole Comore e Socotra.

Vive in foreste semi-sempreverdi, decidue, miste decidue, di bambù, aree arbustive, praterie e ambienti fluviali. È tollerante al degrado ambientale e si trova spesso in prossimità di insediamenti umani.
Tassonomia.
Sono state riconosciute 12 sottospecie:
Stato di conservazione.
La IUCN Red List, considerato il vasto areale e i diversi habitat occupati, classifica ""V.indica"" come specie a rischio minimo (LC).
"
"Invasione del Trentino (Medici - 1866)

L'invasione del Trentino del 1866 fu un episodio della terza guerra di indipendenza italiana, che consistette nel riuscito tentativo, da parte del generale Giacomo Medici e dei suoi regolari, di forzare le difese austriache in Trentino attraverso la Valsugana e di aprirsi la strada verso Trento.

L'inizio del conflitto.
Allo scoppio della terza guerra di indipendenza, il 23 giugno 1866, l'esercito italiano era diviso in due armate: la prima, al comando di La Marmora, era stanziata in Lombardia ad ovest del Mincio verso le fortezze del Quadrilatero; la seconda, al comando del generale Cialdini in Romagna, a sud del Po, verso Mantova e Rovigo. Il lungo fronte alpino, invece, era affidato ai volontari di Giuseppe Garibaldi, del Corpo Volontari Italiani, i quali dovevano controllare il lungo fronte che divideva la Lombardia dall'Alto Adige e dal Trentino.

Il capo di Stato Maggiore generale La Marmora mosse per primo, incuneandosi fra Mantova e Peschiera, solo per venire arrestato, il 24 giugno, in un confuso e sfortunato scontro alla battaglia di Custoza.

La sconfitta segnò un generale arresto delle operazioni, con gli italiani che riorganizzavano nel timore di una controffensiva austriaca.
L'esito generale della guerra venne, tuttavia, determinato dalle importanti vittorie prussiane sul fronte tedesco (in particolare la vittoria alla battaglia di Sadowa del 3 luglio 1866, ad opera del generale Helmuth Karl Bernhard von Moltke). A seguito di questi avvenimenti gli austriaci ritirarono a protezione di Vienna uno dei tre corpi di armata schierati in Italia e diedero priorità alla difesa del Trentino e dell'Isonzo.

La ripresa delle operazioni italiane.
Lo stesso 14 luglio, il re Vittorio Emanuele II di Savoia e lo Stato Maggiore, nel corso di un Consiglio di Guerra tenuto a Ferrara, stabilirono finalmente un atteggiamento aggressivo al prosieguo della guerra. In particolare il generale Enrico Cialdini avrebbe guidato un contingente principale di 150.000 uomini attraverso il Veneto, mentre Garibaldi avrebbe dovuto penetrare a fondo in Trentino, avvicinandosi il più possibile al capoluogo.
Infatti, ora che l'acquisizione del Veneto era certa, appariva soprattutto urgente procedere all'occupazione del Trentino e delle città della Venezia-Giulia, per non vedersele sfuggire alle trattative di pace.

Cialdini seppe guidare con vigore una brillante marcia attraverso il Veneto. Passato il Po, occupò Rovigo l'11 luglio, Padova il 12, Treviso il 14; San Donà di Piave il 18, Valdobbiadene ed Oderzo il 20, Vicenza il 21, Udine il 22 luglio.

Nel frattempo i volontari di Garibaldi si erano spinti dal Bresciano in direzione della città di Trento (Invasione del Trentino (Garibaldi - 1866)), avevano occupato Storo e si preparavano all'assedio del Forte d'Ampola e dei forti di Lardaro.

Le forze a disposizione.
Il 19 luglio Cialdini aveva affidato una sua divisione al generale Giacomo Medici, antico compagno d'armi di Garibaldi, con il compito di avanzare da Padova e risalire il fiume Brenta, lungo la Valsugana, verso Trento.

La divisione del tenente generale Medici era composta da 2 brigate e 4 reggimenti di fanteria, 2 battaglioni di bersaglieri, 2 squadroni di lancieri, 3 batterie, una compagnia del genio. In tutto circa 9.000 uomini, 180 cavalli e 18 pezzi d'artiglieria.

Si trattava di forze considerevoli: è vero che il comandante austriaco del Trentino, generale Franz Kuhn von Kuhnenfeld, disponeva di circa 15.000 uomini, tutte buone truppe da montagna con artiglieria e cavalleria leggera, ma egli era già pressato da Garibaldi a sud-ovest. Le posizioni difensive austriache, inoltre, erano allora tutte puntate verso la frontiera con la Lombardia, non certo verso il Veneto austriaco.

Nel frattempo Garibaldi aveva respinto un attacco austriaco alla battaglia di Condino ed occupato la val di Ledro.

I preparativi austriaci.
Già l'11 luglio von Kuhnenfeld aveva inviato truppe verso la Valsugana: due compagnie di fanteria, una di tiratori scelti tirolesi, due di tiratori stanziali (i famosi ""Schützen""), un battaglione con cinque compagnie, mezza batteria ed un plotone del genio. Esse si attestarono a Primolano, all'imbocco della stretta valle. La sera del 22 luglio von Kuhnenfeld ricevette notizia certa dell'iniziativa di Medici ed ottenne tre battaglioni in rinforzo da Verona. Il 17 luglio il comandante del settore, maggiore Franz Pichler Edler von Deeben, comandò una spedizione di razzia da Primolano su Bassano del Grappa, nel Veneto austriaco, ma la cui popolazione aveva già innalzato il tricolore.

L'ingresso italiano in Valsugana.
Il 20 luglio il generale Medici, uscito da Padova, occupava Cittadella, il 21 luglio era a Bassano. Lo stesso giorno si ebbe un primo scontro a fuoco fra pattuglie a, lungo la Brenta circa 15 km a nord di Bassano.
Medici, saputo di questa scaramuccia, dispose una marcia su quattro colonne: la prima seguiva il fondovalle verso Cismon del Grappa ed il ponte sul torrente omonimo, la seconda doveva aggirare Cismon e giungere da tergo su Enego, la terza bloccare la strada da Cismon a Feltre, all'altezza di Arsiè. In tal modo era garantito l'accerchiamento di Cismon. Una quarta colonna doveva portarsi ben oltre, su Tezze Valsugana, alle spalle di Primolano, passando per i passi alla destra dell'Ortigara, in modo da tagliare la ritirata agli austriaci che difendevano l'imbocco della Valsugana.
Franz Pichler Edler von Deeben, invece, reagì facendo incendiare il ponte di Cismon ed allestire una trincea in corrispondenza di una stretta della valle.

Lo stesso 21 luglio, Garibaldi respingeva un assalto austriaco alla battaglia di Bezzecca impedendo così a von Kuhnenfeld di liberare le forze schierate a sud-ovest e utilizzarle contro Medici.

La battaglia di Primolano.
Il 22 luglio, l'avanguardia austriaca sul ponte di Cismon, pressata di fianco e da tergo si ritirò su Primolano.
Alla notizia, alle 7 del mattino, Franz Pichler Edler von Deeben concentrò le proprie truppe (circa 800 uomini) su Primolano ed avanzò a sud verso Cismon. Per strada ricevette la notizia che la seconda colonna italiana, i 3000 uomini del colonnello Negri, era giunta ad Enego e lo minacciava da destra, retrocesse e fece innalzare barricate all'ingresso dell'abitato.

Un piccolo distaccamento venne lasciato sulle alture, in località Fastro, con l'ordine di tenere quanto possibile.
Medici avanzò con grande prudenza e giunse solo alle due del pomeriggio a Primolano, dove venne accolto dalla fucileria austriaca.
Alle 3 del pomeriggio gli austriaci ripiegarono sulla trincea allestita a Pianello, poco a nord. Medici, lì giunto, non attaccò, in attesa che la quarta colonna si portasse su Tezze, alle spalle della linea fortificata.

Quando Franz Pichler se ne rese conto, ripiegò su Tezze e poi su Grigno, dove già aveva fatto ripiegare i carriaggi. Venne richiamato anche il reparto a presidio di Fastro, che aveva respinto un attacco italiano, e le retroguardie subirono diverse perdite ad opera delle colonne italiane. Una volta a Grigno, il ponte sul torrente omonimo venne parzialmente demolito, e verso le 22 le truppe giunsero a Borgo Valsugana. Gli italiani ripararono il ponte e si accamparono prima di Grigno.

La battaglia di Borgo Valsugana.
Medici, partito alle 8 di mattina, avanzò lentamente lungo la strada mentre alcune compagnie di bersaglieri procedevano, a copertura, lungo il pendio destro e sinistro della valle, sino a Castelnuovo, sotto Strigno.

Da qui dispose i suoi 5 000 uomini, 180 cavalli e 6 pezzi di artiglieria, in marcia su tre colonne. La prima seguiva il fondovalle verso Borgo Valsugana. La seconda, forte di tre compagnie, doveva salire da destra su Telve, conquistare Castel San Pietro, sopra Borgo, e procedere lungo la strada di montagna che porta a Roncegno, alle spalle di Borgo. La terza, forte di un battaglione, doveva salire da sinistra su Olle, sopra Borgo e da lì scendere sulla cittadina. Il grosso doveva attendere a Castelnuovo, in colonna di marcia.

Franz Pichler, che aveva ricevuto una compagnia in rinforzo da Trento, fece disporre una barricata all'ingresso dell'abitato, truppe al ponte sul torrente Céggio, davanti a Borgo, truppe e batterie in collina. In tutto 857 uomini e 8 pezzi di artiglieria.

I primi scontri si ebbero Castel San Pietro, sulla destra. Contemporaneamente la prima colonna si mosse verso il ponte sul Cégio, che venne occupato.
Seguì una serie di fucilate reciproche, finché la minaccia della colonna sinistra italiana indusse Pichler ad ordinare la ritirata. Le retroguardie rimasero barricate nella cittadina, poi uscirono, resistettero in quadrato ad alcune cariche dei lancieri e ripiegarono su Roncegno.
Alle nove le truppe, spossate, raggiunsero Levico Terme, 12 km oltre Borgo Valsugana.

Lo scontro era stato per gli austriaci più pesante del precedente: 5 uomini morti, 2 ufficiali e 17 uomini feriti e 51 dispersi. Ma la truppa era ancora in stato di guerra, benché, sicuramente, demoralizzata. La condotta di Medici, d'altra parte, dimostra come egli non conducesse alcuna battaglia di annientamento, ma procedeva con l'obiettivo di aprirsi una strada ed occupare quanto più territorio trentino possibile, senza correre il rischio di qualunque sconfitta. L'obiettivo della campagna, come detto, era più politico che militare. Se proprio occorreva combattere una battaglia decisiva, il luogo adatto sarebbero state solo le mura di Trento.

La battaglia di Levico Terme.
A Levico Pichler ricevette, alle nove di sera, il rinforzo di due battaglioni, uno schierato all'ingresso del borgo e l'altro sulla montagna a sinistra, a coprire la [Valle dei Mocheni|[Val dei Mòcheni]], da cui si passa a Pergine, alle spalle di Levico. La truppa reduce dalla battaglia di Borgo, invece, era accampata, esausta, sul viale di fronte alle terme.
Questa volta, tuttavia, Medici aveva disposto di inseguire il nemico, senza lasciargli la possibilità di fortificarsi, ovvero scegliere il luogo migliore per la battaglia, come invece era successo la notte prima.

Come consueto, egli aveva disposto la formazione su tre colonne: la prima sulla destra, per la strada che da Telve porta a Vetriolo Terme, 900 m s.l.m. a picco sopra Levico (da dove era possibile deviare su Riveda e Pergine). La seconda sulla sinistra della Brenta, verso Caldonazzo. La terza al centro, con il grosso, preceduta da un'avanguardia con tre compagnie di bersaglieri, un reggimento di fanteria, due squadroni di lancieri ed una batteria. Alle 21.30 l'avanguardia italiana venne avvistata sulle alture di Selva, la frazione prima di Levico, senza sapere se gli austriaci si fossero arrestati in Paese, o fossero passati oltre. La posizione divenne chiara quando una ricognizione dei dragoni venne accolta a fucilate dagli austriaci.

Medici poté allora comandare l'assalto alla baionetta: l'avanguardia di Pichler venne rigettata e l'azione proseguì sino dentro il borgo. Un battaglione di bersaglieri, invece, lo aggirò sino a minacciare da est la strada di Pergine, ovvero l'unica via di ripiegamento a disposizione degli austriaci. Alle 11.30 Pichler diede l'ordine di sgombero su Pergine, anche se lasciò indietro una compagnia, circondata a nord dell'abitato. I 92 uomini si arresero la mattina dopo. Questa volta Medici non inseguì, ma poteva certamente dirsi soddisfatto della giornata: la Valsugana era stata interamente percorsa e liberata, e le mura di Trento erano a non più di 15 km.

Il ripiegamento generale austriaco.
A mezzanotte Franz Pichler venne raggiunto a Pergine dal generale Carl Kaim von Kaimthal (reduce dall'azione di Condino nel corso della battaglia di Bezzecca) a rilevare il comando delle truppe. La mattina del 24, fece arretrare una parte delle unità su Civezzano, una stretta subito a ridosso di Trento ed un'altra parte a Vigolo Vattaro, al passo della Valsorda, da cui si accede all'Adige subito sotto Trento. Si trattava, in pratica, dei due unici passaggi disponibili da Levico sulla città per il generale Medici.

Il 25 mattina due compagnie vennero inviate alla selletta di Roncogno, a metà fra i due valichi.
Il 24 luglio le truppe di von Höffern, che tenevano le Valli Giudicarie a Lardaro, ricevettero l'ordine di ritirarsi immediatamente e la sera stessa raggiunsero Stenico. Le truppe di von Grünne (reduce dall'azione di Bezzecca alla battaglia di Bezzecca) stazionavano ad Arco, a guardare la strada dalla Val di Ledro verso Trento. Si trattava, in pratica, dei due unici passaggi disponibili dal Lago d'Idro a Trento per il generale Garibaldi.

Le truppe a difesa della Vallarsa da Vicenza, via Schio o Valdagno su Rovereto, vennero comandate a Mattarello, allo sbocco della menzionata Valsorda a due chilometri a sud di Trento: Kuhn rinunciava, così, alla difesa di Rovereto. I restanti accessi all'Adige dalle valli a nord di Trento vennero chiusi inviando una brigata a Cavalese (per assicurare la Val di Fiemme, pericolosa in quanto scende su Ora, a metà strada fra Bolzano e Trento) e lasciando a difesa dello Stelvio e del Tonale le poche truppe là già acquartierate.
Tutte le altre truppe disponibili vennero comandate a Trento.

Il successo strategico della campagna italiana.
I movimenti del Kuhn stavano, precisamente, a significare che gli austriaci si predisponevano all'assedio di Trento. Il risultato strategico del Garibaldi e del Medici poteva dirsi quasi raggiunto.
Il comandante austriaco, in effetti, aveva ottenuto dall'arciduca Alberto l'autorizzazione a ritirarsi, se costretto, a difesa dell'Alto Adige, abbandonando il cosiddetto Tirolo italiano. Solo, egli era deciso a dare battaglia davanti a Trento prima dello sgombero del Trentino.
Ma non si trattava ancora, per lui, della battaglia decisiva. C'era ancora da salvare Bolzano. Dopo un duro e glorioso scontro, si sarebbe probabilmente ritratto e gli Italiani lo avrebbero lasciato passare: come Medici aveva dimostrato sin da Primolano, l'obiettivo della campagna era occupare quanto più del Trentino fosse possibile: ricacciare il nemico, non necessariamente schiacciarlo.

I due vecchi compagni d'armi, Garibaldi e Medici, ce la avevano fatta: appena 17 anni dopo le giornate della difesa di Roma, erano prossimi a conquistare un'importante regione a maggioranza italiana, ad affrontare gli austriaci in regolare battaglia, superiori di numero, quasi sotto le Alpi.

Gli ultimi scontri.
Il 25 luglio il generale Medici lasciò riposare tutta la mattinata le proprie truppe affaticate dalla marcia e dalla battaglia notturna.
A mezzogiorno la colonna principale si mosse da Levico, attraversò Pergine e si attestò sulla linea Viarago–Vigalzano-Costasavina, poco a nord di Pergine e di fronte alle difese austriache alla stretta di Civezzano.

Contemporaneamente, una colonna guidata dal colonnello Negri, da Caldonazzo mosse su Calceranica, all'imbocco del passo della Valsorda, si presentò dinnanzi a Vigolo Vattaro e, alla stretta del piccolo passo, saggiò la resistenza dei difensori trovandoli ben fortificati dal terreno. Alle 3 del pomeriggio Medici mandò truppe alla sella di Roncogno e si preparò a muovere a sostegno di Negri con tutta la divisione. Egli aveva, infatti, valutato forte la difesa di Civezzano, mentre la Valsorda appariva maggiormente accessibile, e consentiva, oltretutto, di sboccare direttamente sull'Adige, tagliando definitivamente la via per Verona.

Ma, a questo punto, ricevette da La Marmora notizia che dalla mattina era entrata in vigore una tregua d'armi di 8 giorni fra Italia ed Austria. Ed i combattimenti, ad un passo dall'obiettivo, cessarono.

La tregua d'armi.
La tregua era stata sottoscritta il giorno precedente, 24 luglio, e prevedeva una sospensione dei combattimenti dalle 8 di mattina del 25 luglio, per 8 giorni. Lo stesso 24 luglio era stata sottoscritta una tregua fra austriaci e prussiani, perciò anche l'Italia si trovò obbligata al medesimo passo.
Stanti le condizioni sul terreno estremamente favorevoli, e la scia di vittorie che si susseguivano su più fronti (Cialdini, Garibaldi, Medici), almeno dal 10 giugno, in alcuni ambienti irredentisti si incominciò a parlare di “tradimento tedesco”.

Le estreme difficoltà della posizione austriaca sono, comunque, ben rappresentate dagli ordini scritti di quel 25 luglio. L'arciduca Alberto ordinava a Kuhn: «Le estreme punte dell'armata rimangono nelle loro attuali posizioni. Poi tenere Trento fino all'ultimo».

Kuhn ordinava ai suoi comandanti: «Nel caso le truppe avanzate fossero costrette a ritirarsi, debbono farlo difendendo strenuamente ogni tratto di terreno metro per metro, ogni cascina, ogni casa. Dopo avere evacuato la prima linea dove attualmente si trovano le truppe, si deve tenere ad ogni costo […] naturalmente dopo aver difeso gli intervalli di terreno […] la terza linea è per ultimo la città stessa; il direttore del genio tenente colonnello Wolter ha il compito di far eseguire immediatamente le necessarie fortificazioni. Ritengo personalmente responsabile ciascuno dei signori ufficiali che la difesa venga compiuta col massimo valore secondo gli ordini di sua altezza imperiale l'arciduca Alberto.»

Giungevano a rinforzo da Innsbruck appena due reggimenti ed una batteria. Contemporaneamente le truppe agli ordini di Grünne, da Arco, vennero comandate a Trento: veniva così, sostanzialmente, abbandonata anche la Valle Sarca, dopo tutto il corso inferiore dell'Adige. In esse erano ormai presenti solo piccoli drappelli, a mostrar la bandiera: le guarnigioni a Lardaro e Riva del Garda, due compagnie inviate di corsa a Rovereto: nulla che potesse offrire alcun potenziale difensivo.

Nei giorni successivi si intensificò lo sforzo politico, con i garibaldini impegnati ad organizzare i consueti plebisciti per l'annessione al Regno d'Italia nelle terre conquistate, e relative petizioni al re Vittorio Emanuele II. Gli austriaci, con i loro drappelli, a dissuadere le popolazioni da eventuali manifestazioni o sollevazioni, che avrebbero potuto pesare al tavolo della pace.

La pace.
Il 9 agosto giungeva la notizia dell'imminente armistizio tra Italia ed Austria e con essa l'ordine del La Marmora di sgomberare il Trentino entro 24 ore.

Garibaldi, proprio dalla piazza di Bezzecca, rispose con il celebre: «Obbedisco». Della reazione di Medici nulla di celebre è stato tramandato, ma è certo che, quando la mattina dell'11 agosto Kaim mosse con una colonna sulla Valsugana, la trovò sgombra.

La cessazione delle ostilità venne sancita all'Armistizio di Cormons, il 12 agosto 1866, firmato dal generale Luigi Federico Menabrea. Il 3 ottobre fu firmata la pace, a Vienna.

L'Italia perdeva l'occasione di conquistare, oltre al Veneto, anche il Trentino e la partita veniva rimandata di altri 50 anni.

"
"Tellus

Tellure è la dea romana della Terra e protettrice della fecondità, dei morti e contro i terremoti.

Il suo culto, probabilmente più antico della religione ufficiale romana, pare ricollegarsi a quello similare della Grande Madre. Veniva celebrato il 15 aprile con la festa delle ""Fordicidia""; col tempo, tuttavia, fu associato a quello di Cerere sino a fondersi con esso.

Tellus, sempre con Cerere, è citata da Ovidio come una delle ""madri delle messi"" (""frugum matres"").

"
"Trichomonas

Trichomonas è un genere di protisti anaerobi, parassiti dei vertebrati.

Il 2-acetilammino-5-nitrotiazolo è un farmaco utilizzato nel trattamento di tali infezioni.
"
"Attica

L'Attica () è una regione storica dell'antica Grecia che comprende l'omonima penisola che si protende nel Mar Egeo. Secondo la mitologia greca essa deve il suo nome ad Attide, figlia del mitico re Cranao. Secondo un'altra teoria il nome deriverebbe dalla parola ""actè"", ακτή - costa - e quindi il suo aggettivo ""acteké"", ""actiké"", ακτική ossia ""terra delle coste"".

L'omonima regione amministrativa greca, di cui Atene è il capoluogo, comprende un'area più vasta della regione storica Attica.

Geografia.
L'Attica è una penisola del Mar Egeo prevalentemente montuosa. Il bacino dove è situata la capitale è delimitato dal monte Imetto ad est, dal monte Pendeli a nord e dai monti Aigaleo ad ovest. Il monte Parnitha separa l'Attica dalla Beozia, il toponimo Mesogea (letteralmente: ""terra di mezzo"") indica la pianura ad est del monte Imetto, dove è stato costruito l'aeroporto internazionale di Atene.

Clima.
Il clima è tipicamente mediterraneo con estati asciutte e inverni miti: le precipitazioni nevose non sono infrequenti. Le precipitazioni piovose variano dai 270 mm a più di 1.000 mm l'anno. La temperatura massima registrata è stata di 48° ad Elefsina e Tatoi.


"
"Tideo

Tideo è un eroe della mitologia greca, nato dall'unione di Oineo, re di Calidone, con sua figlia Gorga (oppure di Peribea figlia di Ipponoo, sua seconda moglie). È uno dei protagonisti della spedizione dei Sette contro Tebe.

Il mito.
Tideo fu obbligato a lasciare Calidone dopo aver ucciso un parente, sulla cui identità le fonti non concordano.
Recatosi ad Argo presso Adrasto per essere purificato dell'omicidio, ebbe un diverbio con Polinice figlio di Edipo e pretendente al trono di Tebe, anch'egli ospite dal generoso re.
Questo litigio era stato profetizzato ad Adrasto e, per obbedire all'oracolo, egli diede in moglie ad entrambi i litiganti una delle sue figlie; a Tideo toccò Deipile, da cui ebbe il celebre eroe Diomede (il Tidìde, come viene frequentemente nominato nell""'Iliade"").

La morte.
Sempre per adempiere l'oracolo, Adrasto si adoperò per rimettere i due generi sui loro troni; ma nella spedizione per la sottomissione di Tebe Tideo, pur uccidendo in duello Melanippo, che era stato posto a guardia di una delle porte di Tebe, fu da questo ferito a morte. Atena, che teneva particolarmente all'eroe e lo proteggeva nelle sue battaglie, gli apparve per somministrargli una bevanda che lo avrebbe reso immortale; ma il suo nemico Anfiarao ricorse all'astuzia di decapitare il morto Melanippo e gettare la sua testa a Tideo, che la tagliò in due per divorarne il cervello. Inorridita Atena cambiò idea e abbandonò Tideo che morì per le ferite.

Diomede vendicò la morte del padre partecipando alla vittoriosa spedizione degli Epigoni. Più tardi egli prese parte alla guerra di Troia, dove tra l'altro affrontò Enea, che dopo la caduta della città fuggì in Italia. Come narra Virgilio, Enea giunge a Cuma presso la Sibilla, la quale lo accompagna vivo nell'Ade per portarlo dal padre Anchise; è in questa occasione che Enea vede il padre di colui che per poco non l'aveva ucciso in battaglia (Tideo è in compagnia di Adrasto e Partenopeo, nella zona riservata agli eroi).

Iconografia.
È stato recentemente ipotizzato che una delle due statue bronzee conosciute come Bronzi di Riace, custodite presso il Museo Nazionale della Magna Grecia di Reggio Calabria, raffigurino Tideo e Anfiarao.

"
"Giro del Belgio 2004

Il Giro del Belgio 2004, settantaquattresima edizione della corsa, si disputò in cinque tappe tra il 19 e il 23 maggio 2004, su un percorso di 909 km. Fu vinto dal francese Sylvain Chavanel.






Dettagli delle tappe.
4ª tappa-2ª semitappa.
La tappa fu neutralizzata dalla giuria. A 20 km dal traguardo il gruppo si fermò per protesta, giudicando il circuito finale troppo pericoloso. Dopo l'interruzione, la gara riprese. Al traguardo giunse primo Samuele Marzoli, ma la giuria decise di annullare la semitappa.


"
"Asiago Vipers

L'Asiago Vipers è una società di hockey in-line di Asiago (VI), che partecipa al campionato di Serie A1.

È la società più titolata d'Italia.

Storia.
L'ASD Asiago Vipers Hockey Inline viene fondata nel 1998.

La società diviene subito un punto di riferimento per il movimento italiano ed internazionale, in pista come oltre la balaustra, pur senza disporre di una pista ad Asiago.

Solo dopo 2 anni dalla fondazione, nel 2000 arriva la promozione in Serie A1. Nel 2001 la prima finale scudetto che viene però persa contro i Dragons Gallarate. L'anno seguente, però, nella bacheca del club altopianese viene posizionato il primo di una lunga serie di trofei: la Coppa Italia (2002). Da questo momento in poi ogni anno è scandito da almeno un successo: ventidue titoli in appena dodici anni di storia, giocando quasi tutte le partite casalinghe sempre oltre i trenta km da Asiago, per la mancanza di un palazzetto adeguato. Tale mancanza doveva essere poi supplita nel 2007 con la costruzione del Palasport di Asiago, ma il progetto è stato rinviato in considerazione delle prospettive economiche locali e nazionali.

Da non dimenticare è anche lo scudetto vinto dai Vipers a livello giovanile nella categoria allievi a maggio 2005, quello Juniores a giugno 2008 e l'under 13 del maggio 2010.

Squadre affiliate.
La squadra femminile è denominata ""Asiago Pink Vipers"".

"
"Esperidi

Le Esperidi sono figure della mitologia greca, figlie della Notte e di Erebo.

Secondo le leggende, custodivano il giardino dei pomi d'oro di Era.

Versioni posteriori le fanno figlie di Atlante.

Origine e parentela.
Le Esperidi erano ninfe la cui genealogia rimane spesso confusa: vengono talvolta nominate come figlie della Notte, di Teti e Oceano, di Zeus e Temi, di Forco e Ceto ed anche, secondo la teoria più accreditata, di Atlante ed Esperide. Incerto è pure il loro numero, tanto che alcuni mitografi nominano cinque Esperidi, altri ne nominano sette. Chi sottolinea invece che erano tre, le collega alla triplice dea della Luna nel suo aspetto di sovrana della morte. I numeri riferiti vanno comunque da una ad undici. I nomi delle Esperidi principali sono: Egle, Aretusa, Esperetusa (o Esperia) e Eritea.

Attività e caratteristiche.
Ad ogni modo, resta certo che vivevano nell'estremo Occidente del mondo, oltre i confini della terra abitata, e lì possedevano un meraviglioso giardino ove avevano il compito di custodire il prezioso albero che dava mele d'oro, dono di Gea per le nozze di Zeus con Era. Per maggior sicurezza, affinché le stesse Esperidi non cogliessero le prodigiose mele, Era aveva ordinato al serpente Ladone dalle cento teste di presiedere alla guardia, stando costantemente arrotolato attorno al tronco dell'albero. Atlante sosteneva la volta del cielo poco distante dalla terra delle figlie, ed Elio, divinità del sole, terminato il suo corso quotidiano, scendeva nel giardino (il sole tramonta infatti ad Occidente) e vi lasciava i cavalli del suo carro a pascolare, e con loro riposava lì durante la notte.

Le Esperidi vengono così collegate al tramonto, quando i colori che assume il cielo ricordano, appunto, quelli di un melo carico di frutti dorati. In tutti i racconti sono comunque custodi di oggetti magici: è quindi possibile che le Esperidi possano essere associate a dei riti segreti, che si tenevano al sopraggiungere della sera con dolci melodie, perché anche il canto, insieme con la danza, è una delle prerogative a loro assegnate.

Vicende mitologiche.
Poco celebre vicenda narra che, strappate alla loro terra insieme con le loro greggi da alcuni pirati agli ordini di Busiride re d'Egitto, le Esperidi furono poi liberate da Eracle, che le restituì al padre Atlante, ottenendo quale ricompensa l'insegnamento dell'astronomia. Eracle compare pure in un altro racconto legato alle Esperidi. Per conquistare le preziose mele come da volontà del re Euristeo, Eracle dovette ricorrere all'aiuto di Atlante, e sostituirlo temporaneamente nel custodire i pilastri del cielo e portare il mondo sulle spalle. Ma il maggiore ostacolo era costituito da Ladone, che custodiva i pomi d'oro per volontà di Era. Non c'è accordo tra i mitografi sul fatto che Eracle abbia dovuto abbattere questa creatura che non chiudeva mai gli occhi, perché alcuni parlano di una consegna 'pacifica' dei frutti da parte di Atlante o delle stesse Esperidi.

Si racconta, d'altra parte, che Eracle uccise il serpente scoccando una freccia al di sopra delle mura del giardino costruite da Atlante. Era poté solo attenuare il suo dolore per la morte di Ladone ponendone l'immagine tra gli astri, come costellazione del Serpente; le mele colte da Eracle le vennero poi restituite da Euristeo. Secondo altre fonti, i pomi tornarono invece ad Eracle; questi, a sua volta, li diede ad Afrodite, come vedremo in seguito, oppure ad Atena: la dea decise infine di renderle ad Era, poiché non era corretto che venissero donate a chiunque. Vi è però una triste conclusione: il giorno successivo al compimento dell'impresa di Eracle, nello stesso giardino arrivarono a porre piede gli Argonauti, che assistettero alla trasformazione in alberi (un pioppo nero, un salice e un olmo) delle Esperidi, morte disperate per la perdita del loro tesoro e del loro amato custode-protettore.

I pomi aurei delle Esperidi compaiono pure nel mito di Atalanta, fanciulla velocissima nella corsa che sfidava i suoi pretendenti mettendo sé stessa come premio. Uno di questi corteggiatori era Melanione (o Ippomene) che, chiedendo aiuto ad Afrodite, ricevette dalla dea tre mele d'oro del Giardino delle Esperidi, che a sua volta Eracle le aveva regalato. Mentre si svolgeva la gara, Ippomene lanciò i pomi uno dopo l'altro a terra, così che Atalanta, irresistibilmente attratta, si fermò a raccoglierli perdendo la contesa.

Iconografia.
L'iconografia riguardante le Esperidi è sviluppata maggiormente sul tema di Eracle e le mele d'oro, mentre i soggetti pressoché infrequenti sono quelli del rapimento delle sorelle e la loro metamorfosi in alberi. Le figurazioni più antiche delle Esperidi giunte fino a noi sono quelle sui vasi attici a figure rosse del V secolo a.C., dove peraltro non appaiono molto frequentemente. Meno rare sono invece le rappresentazioni nella ceramica dell'Italia meridionale.

La produzione artistica caratterizzata dal soggetto delle Esperidi è molto scarsa, ma mai del tutto assente, durante il Rinascimento e per l'intero periodo che decorre dal XVII al XVIII secolo.

Soggetto analogo a quello delle Esperidi danzanti e tenentesi per mano è quello delle tre Grazie, la cui fortuna artistica fu tuttavia maggiore.

Le mele d'oro e il serpente Ladone sono gli attributi distintivi delle Esperidi, figurate come graziose fanciulle che il più delle volte compaiono in numero di tre e sono caratterizzate da un'espressione nostalgica. Rappresentate generalmente vestite a differenza delle Grazie, vengono collegate al tramonto e contengono perciò un alone di magico mistero.
"
"Strada statale 299 di Alagna

La ex strada statale 299 di Alagna (SS 299), ora strada provinciale 299 della Valsesia (SP 299), in provincia di Novara, e strada provinciale 299 di Alagna (SP 299), in provincia di Vercelli, è un'importante strada provinciale italiana. Nel suo tracciato unisce il capoluogo piemontese di Novara, con quella che originariamente era un circondario della sua provincia: la Valsesia.

Percorso.
La strada incomincia a nord-ovest dell'abitato di Novara, nel quartiere di ""San Martino"" in via Cavalcavia, per poi uscire e allontanarsi dalla città con un tracciato piuttosto rettilineo attraversando dapprima le campagne alto novaresi, Briona e Fara Novarese, in cui è in corso di costruzione una tangenziale, Sizzano e Ghemme, quest'ultima tramite una tangenziale. Sottopassa, poi, la A26 ed entra in Romagnano Sesia, che è a metà strada tra i due capoluoghi, Novara e Varallo; qui è stata aperta il primo ottobre 2010 il primo lotto della tangenziale di Romagnano Sesia che è possibile imboccare, dopo aver attraversato la zona sud della città attraverso la via dei centri commerciali, dalla vecchia provinciale che verrà ammodernata col secondo lotto in Località ""Mauletta"". Mediante una galleria lunga oltre 700 metri, si evitano buona parte di Romagnano Sesia e l'abitato successivo, Prato Sesia. Riprende il percorso originario a sud di Grignasco, oltrepassa il fiume Sesia ed entra in provincia di Vercelli. Raggiunge quindi, dopo pochi chilometri, e l'attraversamento sull'antico sedime ferroviario Serravalle Sesia, tratto lento e trafficato, il comune di Borgosesia che viene evitato mediante una tangenziale, risalendo la sponda destra del fiume che dà il nome alla valle. Raggiunge Varallo Sesia, famoso per il suo Sacro Monte, realizzato nel XV secolo.

Anche questo comune è dotato di una variante. Sino a questo punto, la strada si mantiene ad un'altezza modesta (circa 450 m s.l.m.), mentre d'ora in avanti incomincia a guadagnare quota, pur mantenendosi sempre di medie dimensioni (ad eccezione di qualche breve tratto stretto nell'attraversamento dei successivi paesi. Transita per Balmuccia, Scopa e Scopello (dove vi è la diramazione per la località sciistica dell'Alpe di Mera). La strada raggiunge Campertogno e, successivamente, Riva Valdobbia (evitata da una variante), giungendo infine ad Alagna Valsesia, bella località alpina di soggiorno, ai piedi del Monte Rosa. Da Varallo ad Alagna Valsesia, la strada ha un dislivello di quasi 800 m.

La strada termina dopo 96 km nel cuore dell'abitato di Alagna Valsesia, in un incrocio adiacente ai parcheggi utili agli impianti da sci e da cui si dirama la ""Strada Comunale Alagna-Sant'Antonio"", che termina dopo pochi chilometri ai piedi del Monte Rosa in un parcheggio a servizio degli impianti da sci del ""Wold"".

Quest'arteria risulta altamente trafficata a causa delle coltivazioni di riso e uva da vino nella parte meridionale, per l'industrializzazione della Bassa e Media Valsesia e delle note località turistiche invernali di Scopello ed Alagna dell'Alta Valle, che attira ogni anno numerosissimi sciatori.

La strada, originariamente provinciale fin dalla prima classificazione nel 1867, è divenuta statale negli anni sessanta.

In seguito al decreto legislativo n. 112 del 1998, dal 2001, la gestione è passata dall'ANAS alla Regione Piemonte, che ha provveduto all'immediato trasferimento dell'infrastruttura al demanio della Provincia di Novara e della Provincia di Vercelli, per le rispettive tratte territoriali di competenza. La nuova denominazione è divenuta quindi ""strada provinciale 299 della Valsesia (SP 299)"", nel novarese, ""strada provinciale 299 di Alagna (SP 299)"", nel vercellese.

"
"Terapia d'urto (film)

Terapia d'urto (""Anger Management"") è un film del 2003 diretto da Peter Segal e interpretato da Jack Nicholson, Adam Sandler e Marisa Tomei.

Trama.
David è un uomo estremamente pacato, abituato a subire le angherie altrui senza reagire. Durante un viaggio in aereo si ritrova a discutere con una hostess che ignora le sue richieste, e dopo aver provato inutilmente a spiegarsi mantenendo la calma alza la voce di fronte all'addetto alla sicurezza. Denunciato dalla hostess per aggressione, viene affidato a un famoso psichiatra per migliorare la sua gestione della rabbia.


Serie televisiva.
Nel 2012 è stata creata una serie TV basata sul film, dal titolo ""Anger Management"", con Charlie Sheen e Shawnee Smith come protagonisti.
"
"Barchessa Loredan

La Barchessa di Villa Bressa Loredan detta il Palazzon è una barchessa immersa tra i vigneti di Volpago del Montello, ma ben visibile dalla strada statale Schiavonesca, tra Montebelluna e Conegliano, alla quale è collegata da un lungo viale di noccioli.

L'edificio.
La barchessa è parte di un vasto complesso comprendente anche una villa veneta distrutta verso il 1840 dagli allora proprietari Scondella. Si dice sia stata la potente famiglia Bressa a far deviare la Brentella di Pederobba, il canale retrostante, per ovviare alla legge della Serenissima che imponeva la distruzione di tutte le costruzioni a Nord del Canàl che costeggia la collina del Montello, in quanto il terreno doveva essere ceduto al demanio.

La nobile residenza, costruita nel XVI secolo, agli inizi del Settecento passò di proprietà a Pietro Marcello, che la fece ristrutturare da Giorgio Massari; da quanto riportato in una mappa di Angelo Prati del 1763, la villa si presentava come un volume a due piani, tripartita, con il classico timpano centrale e una sola barchessa. La moglie di Pietro Marcello, Orsetta, trasformò la residenza in un centro umanistico, ospitando artisti e letterati della Serenissima, tra i quali anche il vescovo di Treviso, Giustinian.

Del complesso originario oggi rimane l'imponente barchessa, con i cancelli d'entrata e parte del muro di cinta, di proprietà dei patrizi Loredan, a cui si deve il merito dell'ultimo recupero. L'edificio è costituito da nove arcate con chiave di volta a voluta e riquadrate da lesene di ordine dorico a sostegno di una trabeazione modanata, che si estendono su tutto il piano terra, girando con una sola campata. Sopra il portico si eleva il primo piano, con sottotetto molto ampio, nel quale sono conservati ancora tutti gli impianti di riscaldamento per l'allevamento dei bachi da seta.
"
"Barchessa di villa Grollo

La barchessa di villa Marcello, Grollo è un edificio storico di Selva del Montello, frazione del comune italiano di Volpago del Montello (provincia di Treviso). 

Molto probabilmente in origine erano due le barchesse che affiancavano il corpo centrale della villa veneta, edificata probabilmente durante il XVII secolo dai patrizi veneziani Marcello, che detenevano numerose proprietà nella zona montelliana, e demolita durante l'Ottocento.

Dell'originale complesso architettonico rimangono il parco con il lungo viale alberato e i resti del caratteristico muro in sassi di fiume, osservabili lungo le vie antistanti.

Il secentesco edificio è evidentemente allungato di tre archi sulla parte destra; inizialmente prevedeva l'accostamento di cinque assi di apertura uguali. Le arcate del portico, con un lungo profilo ad arco a tutto sesto, si estendono per l'intero piano terra e girano con due campate, di cui quella interna tamponata. Esse risultano riquadrate da un ordine di lesene con capitelli dorici, che sostengono una cornice modanata, sulla quale si saldano i conci in chiave d'arco delle aperture centinate, contornate a loro volta da pennacchi colorati.
"
"Neurocranio

La scatola cranica o neurocranio è la regione scheletrica che, insieme allo splancnocranio, costituisce il cranio dei Vertebrati. È composta prevalentemente da ossa piatte, delimitanti un cavità che contiene l'encefalo e i principali organi sensoriali (vista, olfatto e sensibilità stato-acustica).

Sviluppo embrionale.
Lo sviluppo del neurocranio inizia con la formazione di tre coppie di capsule cartilaginee (olfattive, ottiche e otiche) che inglobano gli organi sensoriali in formazione nella testa. Contemporaneamente, si formano due coppie di listerelle cartilaginee: le ""trabecole"" (o ""precordali""), nella regione anteriore alla notocorda, e le ""paracordali"", parallele all'estremità anteriore della notocorda.

Queste si fondono nella linea mediana a costituire il pavimento del neurocranio. Dalla fusione delle trabecole si origina la placca etmoidale, che ingloba le capsule olfattive e presenta al centro una finestra ipofisaria; dalla fusione delle paracordali si forma la placca basale, che circonda le capsule otiche. Le capsule ottiche, invece, rimangono libere per permettere il movimento degli occhi. Successivamente le placche etmoidali e basali si espandono lateralmente per costruire le pareti e chiudere il tetto del neurocranio.

Negli adulti dei Ciclostomi (vertebrati Agnati) e dei Condroitti (pesci cartilaginei) il neurocranio rimane interamente cartilagineo e viene comunemente chiamato condrocranio. Invece, negli osteitti (pesci ossei) e nei tetrapodi, il condrocranio iniziale subisce notevoli ossificazioni, alle quali si aggiungono varie ossa di rivestimento generate dall'ossificazione diretta della membrana connettivale che circonda l'encefalo.

Tipologie.
In base alla diversa evoluzione che subisce l'encefalo dei Vertebrati, si possono distinguere varie tipologie di neurocranio:

Inoltre, la scatola cranica viene distinta per la sua conformazione in:

Fossa cranica.
La fossa cranica corrisponde alla base della faccia interna del cranio ed è convenzionalmente divisa in tre parti:

La fossa cranica anteriore.
È la parte anteriore della base della faccia interna del cranio. È delimitata anteriormente dalla squama (o porzione verticale) dell'osso frontale e indietro dal margine posteriore delle piccole ali dello sfenoide e dal solco del chiasma ottico.
È costituita da: faccia endocranica e bozze orbitarie del frontale, la lamina cribrosa e crista galli dell'etmoide, parte del corpo e piccole ali dello sfenoide.
Dell'etmoide appare parte della lamina cribrosa, la crista galli e i fori etmoidali.
Il frontale presenta, come punti caratterizzanti, la cresta frontale e il foro cieco che dà passaggio alla vena emissaria e al seno sagittale superiore. Entrambi sono posti lateralmente.
Lo sfenoide è caratterizzato dalla presenza del solco del chiasma ottico per il nervo ottico; il foro ottico per il nervo ottico stesso e l'arteria oftalmica, le docce olfattive per i tratti olfattivi.

La fossa cranica media.
È la parte media della base della faccia interna del cranio. È delimitata in avanti dal margine posteriore delle piccole ali dello sfenoide e dal solco del chiasma ottico e indietro dal margine superiore della lamina quadrilatera dello sfenoide e dal margine superiore della piramide dell'osso temporale. Quindi il suo limite anteriore coincide con il limite posteriore della fossa cranica anteriore.
È costituita dal corpo dello sfenoide, dove risiede la sella turcica con la fossetta ipofisaria (dà attacco alla ghiandola ipofisaria). La fossa è inoltre formata dalle grandi ali dello sfenoide e dalla piramide del temporale. Quest'ultima accoglie le fosse sfenotemporali dove si trovano i lobi temporali del telencefalo.
La fossa presenta molti orifizi di grande importanza quali:

La fossa cranica posteriore.
Si trova sulla base della faccia interna del cranio. È delimitata in avanti dal margine superiore della lamina quadrilatera dello sfenoide e dal margine superiore della piramide del temporale e indietro è separato dalla volta per mezzo di una linea che corrisponde, esternamente, alla linea nucale superiore fino alle protuberanze occipitale esterna. Quindi il suo limite anteriore coincide con il limite posteriore della fossa cranica media.
È costituita dalla faccia posteriore della lamina quadrilatera dello sfenoide, dalla faccia posteriore della piramide del temporale e dalla squama dell'occipitale.
La faccia posteriore della lamina quadrilatera dello sfenoide delimita, con l'occipitale, il solco giugulare dividendolo in: 
La faccia posteriore della piramide del temporale presenta:
Infine la squama dell'occipitale presenta: 

Il neurocranio può assumere tre forme tipiche distintive:


"
"Oggetti magici del Ciclo dell'Eredità

Nel ""Ciclo dell'Eredità"", saga fantasy creata da Christopher Paolini, si incontrano molti oggetti magici di cui i vari personaggi si servono.

Zar'roc.
Zar'roc è la prima spada usata da Eragon, Morzan e Murtagh. Nell'Antica lingua il suo nome significa ""miseria"". Essa è rossa con molte sfumature e possiede un rubino in cui incanalare l'energia.

In ""Eragon"".
Zar'roc in origine è appartenuta a Morzan, un Cavaliere dei Draghi Rinnegato passato dalla parte di Galbatorix. Ha fodero e lama rossi come il drago di Morzan. Il filo della lama è praticamente indistruttibile e quindi non necessita di alcuna manutenzione.

Nelle mani di Morzan, Zar'roc ha seminato la morte tra le file dei Cavalieri dei draghi, fino alla sua sconfitta per mano di Brom. La spada quindi viene presa prima da Brom, che poi la passerà ad Eragon.

Nonostante la sua natura malvagia, aiuterà molto Eragon in battaglia. Grazie ad essa, Eragon sconfigge definitivamente nel primo libro del Ciclo lo Spettro Durza trafiggendolo in pieno cuore.

In ""Eldest"".
Nel secondo romanzo, Eragon incontra il fabbro elfa Rhunön, colei che ha forgiato Zar'roc insieme a tutte le spade dei Cavalieri dei Draghi. È l'elfa Arya, durante il suo viaggio dal Farthen Dùr a Ellesmèra con Eragon, a rivelargli che il nome della spada significa ""miseria"" nell'antica lingua degli elfi.

Sempre in questo romanzo Oromis spiega ad Eragon che il rubino incastonato nell'elsa è capace di conservare energia necessaria per gli incantesimi (come qualsiasi pietra preziosa della saga).

Durante la battaglia delle Pianure Ardenti, alla fine di ""Eldest"", Murtagh se ne impossessa, avendo sconfitto Eragon in duello e giustificando la sua azione in quanto ""primogenito"", ""più grande"" (che è la traduzione di ""eldest"", appunto). In quell'occasione, infatti, Murtagh rivela a Eragon di essere suo fratello e che entrambi sono figli di Selena, la sposa di Morzan.

Brisingr.
Brisingr è la spada di Eragon a partire dal terzo libro.

Viene forgiata dall'elfa Rhunon, nonostante il giuramento fatto anni prima secondo il quale non avrebbe più potuto costruire armi. Vista la situazione, decide di fare un'eccezione, ma non potendo costruirla di persona poiché la promessa glielo impedisce, essendo stata fatta nell'antica lingua, la crea controllando con la mente il corpo di Eragon.

Secondo la tradizione la lama e il fodero della spada sono blu come le squame di Saphira.
Nell'antica lingua ""Brisingr"" significa ""fuoco"" e quando Eragon pronuncia il suo nome la spada si infiamma. A detta della stessa Rhunon, è la migliore arma che abbia mai forgiato, più potente quindi di tutte le precedenti spade dei Cavalieri.

Eldunarí.
Col termine elfico Eldunarí si intende il cuore dei cuori di un drago, nel quale il drago può riversare la propria coscienza e in questo modo continuare a vivere anche dopo la morte della carne. Il processo è irreversibile.
L'Eldunarì ha l'aspetto di una gemma sferica dello stesso colore delle scaglie del drago a cui appartiene e più il drago è anziano quando espelle il cuore dei cuori più esso è grande. L'Eldunarì non può tuttavia crescere fuori dal corpo del drago (perciò anche la mente è limitata dalle dimensioni del cuore dei cuori).

Ogni drago dopo la morte può continuare a vivere grazie al potere del suo Eldunarí o può donarlo a qualcun altro in modo tale che il destinatario possa trarne beneficio, come nel caso di Glaedr, il drago di Oromis, che nel terzo libro dona il suo a Saphira ed Eragon per far sì che esso possa aiutarli anche dopo la possibile morte, che poi avviene per mano di Murtagh. Galbatorix ha moltissimi Eldunarya (plurale di Eldunarì), da cui deriva gran parte del suo potere. Molto probabilmente ne ha dati alcuni a Murtagh, per permettergli di sconfiggere Eragon nella Battaglia delle Pianure Ardenti.
Nel quarto libro si scopre gli Eldunarí che gli erano stati affidati appartenevano a dei draghi molto giovani e che nella vecchia capitale dei Cavalieri ne esistevano altri centinaia nascosti.

Olio di Seithr.
Olio estratto da una pianta autoctona di Vroengard, l'isola dei Cavalieri dei Draghi, esiste in due tipi:
Nell'antica lingua, ""seithr"" significa ""strega"".

Fairth.
Quadro realizzato con la magia sopra un lastra di ardesia trattata con pigmenti. Oromis ne mostra uno, raffigurante la notte ad Ilirea, antico nome di Urû'baen, ad Eragon durante il suo soggiorno ad Ellesméra, e gli insegna come farlo. Il primo soggetto da lui riprodotto è un ramo di pino, il secondo il volto di Arya.

Tàmerlein.
Tàmerlein era la spada di Arva, un Cavaliere che al tempo della caduta si scontrò con il Rinnegato Kialandì uscendone sconfitto. In punto di morte il Cavaliere affidò la lama a Naudra, sorella e compagna di Lord Fiolr del Casato di Valtharos. Con essa l'elfa tornò a Ellesmera dove morì per le ferite riportate lasciando la spada al compagno che gli è affezionato come l'aria. Così la spada diventò una delle due spade di Cavaliere custodite dagli elfi insieme ad Arvindr, custodita a Nadindel. 
Lord Fiolr in Brisingr si dice pronto a prestarla ad Eragon in sostituzione di Zar'roc a patto della promessa che essa rimanga proprietà del suo Casato e che se uno dei suoi eredi la richiedesse Eragon l'avrebbe restituita. Viene descritta come una spada verde recante la scritta ""Io sono Tàmerlein, portatrice del sonno finale"", e pensata per uno stile di combattimento improntato sulla forza. Eragon la trova inadatta per sé e la stessa Rhunon afferma che il giovane sarebbe stato un folle a pensare di brandirla. Verso la fine di Inheritance, Tàmerlein diventerà la spada di Arya, nel frattempo diventata cavaliere del drago verde Fìrnen, che la farà modificare da Rhunon secondo specifiche personali.

Arvindr.
Una delle spade dei Cavalieri salvate dagli elfi durante la Caduta. È custodita a Nadindel.

Volund.
Il martello di ferro impugnato da tutti i re dei nani. Fu forgiata da Korgan, il primo re dei nani, quando scoprì il Farthen Dur.

Acciaioluce.
Materiale resistentissimo e molto raro, proveniente da comete cadute sulla terra, con cui Rhunön ha forgiato tutte le spade dei Cavalieri, dalla prima all'ultima. Ne verrà trovato un grosso frammento da Eragon dietro suggerimento del gatto mannaro Solembum, a sua volta informato dagli Eldunarì della Rocca di Kuthian, sotto l'Albero di Menoa.

Hùthvir.
Bastone a doppia lama utilizzato dai monaci nani del clan Quan. Viene utilizzato anche da Angela, che lo ha vinto con una scommessa a un monaco.

Trillamorte.
Corta spada utilizzata da Angela in Inheritance, apparentemente fatta di diamante. A detta dell'indovina è la lama più affilata che sia mai stata creata, persino più di Brisingr. Viene descritta come ""la suprema espressione di uno strumento di incisione"" e ""l'archetipo di un piano inclinato"". È in grado di tagliare qualsiasi materiale che non sia protetto dalla magia ma anche cose che lo sono. Una delle poche cose che non può tagliare è il proprio fodero.

Nell'antica lingua il suo nome è Albitr ma Angela l'ha chiamata Trillamorte per via del suono che fa quando ci si batte sopra.

Cuaroc.
È l'automa di metallo con l'aspetto di uomo armato di spada e scudo, coperto da un perizoma e con la testa di drago preposto alla sorveglianza e alla protezione degli Eldunarì nella Rocca di Kuthian. L'energia per muoversi la ricava da un Cuore dei Cuori impiantato nel suo petto.

È stata Silvarì l'Incantatrice a modellare il corpo di Cuaroc affinché stesse a guardia della Rocca. Nel petto ha uno sportellino apribile che da sull'Eldunarì che lo alimenta.

Aren.
È l'anello ornato con uno zaffiro recante lo ""yawe"" conferito dalla regina Islanzadi a Brom prima e ad Eragon dopo. Anelli come Aren venivano dati solo ai più cari Amici degli elfi, quelli maggiormente stimati, tanto che al tempo della narrazione non ne erano stati conferiti da secoli. Brom era l'ultimo Amico degli elfi e anche Arya si stupisce nello scoprire che la regina aveva conferito al vecchio Cavaliere un tale onore.

Durante tutta la sua permanenza a Carvahall, il cantastorie ha riversato ogni residuo di energia nell'anello di modo da avere una arma segreta in caso avesse dovuto affrontare un nemico fortissimo come uno Spettro.

Domia abr Wyrda.
È il più accurato libro di storia esistente. Narra la storia di Alagaesia fin dall'arrivo degli elfi a qualche decennio prima della narrazione.
E alla fine del quarto libro Jeod lo amplierà con la storia di Eragon, così che la sua storia non venga dimenticata.

Thriknzdal.
Spada a forma di falce utilizzata per breve tempo da Eragon dopo aver perso Zar'roc per mano di Murtagh sulle Pianure Ardenti. Eragon rinforzerà quest'arma con alcuni incantesimi prima di combattere nuovamente con il fratellastro. Si spezzerà durante lo scontro fra Eragon e alcuni sicari nei tunnel del Farthen Dur.

Erisdar.
Lampade elfiche di vetro, senza fiamma e a forma di goccia che prendono il nome dall'elfo che le ha inventate. La formula per crearle fu donata molto tempo prima dagli elfi ai nani che da allora le utilizzano con abilità. Sono piene di calore ed energia e se il vetro si spacca tutto fuoriesce con una violenta esplosione.

Nalgask.
Miscela di cera d'api e olio di noci utilizzata per idratare la pelle.

Cintura di Beloth il Savio.
Cintura con incastonati dodici delle gemme più perfette che i Cavalieri abbiano vinto in battaglia, estratto, ricevuto dai nani o trovato. Sono di tutti i colori: quattro bianche, quattro nere e le restanti rosse, blu, gialle e marroni. Fungono da ricettacolo e magazzino per l'energia da usare in futuro. La cintura viene persa da Eragon a Dras-Leona durante Inheritance.

Fedi di Roran e Katrina.
Sono le fedi incantate donate da Eragon ai due durante il loro matrimonio. Portano alcuni incantesimi sopra: il primo segnala al portatore dell'altra fede e ad Eragon se il padrone di una è in pericolo, girandole tre volte è possibile segnare al Cavaliere il bisogno del suo aiuto e infine chi porta una delle due fedi sa sempre la direzione dove si trova l'altro anello.

Martello di Roran.
Ispirandosi a Gerand, l'eroe della Canzone di Gemnd, Roran scelse un martello per combattere i soldati dell'Impero e i Ra'zac. È un comune martello di media grandezza con una lama arrotondata da un lato della testa preso dalla fucina di Horst. Con esso Roran affronta tutte le sue battaglie e si guadagna l'appellativo di ""Fortemartello"".

Ascùdgamln.
Gli Ascùdgamln sono i pugni d'acciaio dei nani: dei chiodi lunghi all'incirca un quarto di pollice, ""montati"" sulle nocche delle mani dei nani. Sono pochi quelli che rischiano questa operazione. Dopo essere stati addormentati vengono trapanate le articolazioni e in ciascun foro viene inserito un dado metallico, sigillato nella carne con la magia. Quando il guerriero si è completamente ristabilito, nei dadi si possono avvitare chiodi di diversa misura.

Naegling.
La spada bronzea di Oromis. Nella gemma del suo pomolo l'antico Cavaliere ha riposto abbastanza energia da spostare una montagna. Viene probabilmente e sfortunatamente persa da Oromis dopo la sua morte e quella di Glaedr.

Faelnirv.
Liquore rinvigorente ricavato dagli elfi grazie a bacche di sambuco e raggi di luna filati. Se necessario un uomo forte può sopravvivere bevendo solo questo tre giorni. Oromis ne dona una fiaschetta d'argento a Eragon in Eldest.

Lorga.
Lorga è il nome del bracciale a forma di serpente di Trianna, maga del Du Vrangr Gata. Con un comando nell'Antica Lingua può prendere vita.

Nettare di Tunivor.
Il Nettare di Tùnivor è l'unico antidoto per lo Skilna Bragh, il veleno usato da Durza nella prigione a Gil'ead su Arya. È estratto dal fungo detto Fricai Andlàt, la ""Morte Amica"" in elfico.

Skilna Bragh.
Lo Skilna Bragh è un raro veleno ed è con esso che Arya fu avvelenata da Durza. Soltanto un antidoto, il Nettare di Tùnivor, può evitare la morte.

"
"Sovrintendente principale

Sovrintendente principale è stata una qualifica delal Polizia di Stato, del Corpo di polizia penitenziaria e del Corpo forestale dello stato. Tale qualifica, che era la terza qualifica dei sovrintendenti venne abolita nel 1995 e ridenominata sovrintendente capo, qualifica che fino ad allora era stata la più alta tra i sovrintendenti, in conseguenza dell'introduzione della nuova qualifica di sovrintendente superiore, che divenne da allora la nuova qualifica apicale dei sovrintendenti.

Dal 1981 al 1995 la gerarchia del ruolo sovrintendenti della Polizia di Stato era stata la seguente:


"
"Partito Democratico Costituzionale (Russia)

Il Partito Democratico Costituzionale () o Partito dei Cadetti (dalle iniziali K-D) fu un partito di ispirazione liberale agli inizi del XX secolo in Russia.

Storia.
Con la rivoluzione del marzo 1917 (rivoluzione di febbraio secondo il calendario giuliano), e la conseguente caduta del governo zarista di Nicola II, si era venuto a sostituire un governo provvisorio, formato principalmente dai membri della Duma, e guidato dal principe Georgij L'vov.

Il programma di tale governo era quello di proseguire la prima guerra mondiale a fianco dei vecchi alleati (Francia e Inghilterra), e al contempo di promuovere riforme politiche ed economiche atte ad una profonda modernizzazione ed occidentalizzazione del sistema russo, antiquato e superato.

Il partito costituzionale democratico, per le iniziali chiamato partito dei cadetti, raccoglieva le forze di aspirazione borghese liberale che miravano alla formazione di un parlamento elettivo sul modello occidentale, ed uno stato di matrice monarchica e costituzionale.

Fece parte del Governo provvisorio panrusso.

Principali figure del Partito dei Cadetti.
Le principali figure del partito dei cadetti furono:
"
"Osservatorio Astrofisico di Torino

L'Osservatorio astrofisico di Torino (a volte riportato come Osservatorio astronomico di Torino) è un osservatorio astronomico sito a Pino Torinese, nella città metropolitana di Torino.

Storia.
La storia dell'Osservatorio astronomico di Torino risale storicamente al 1759, quando il re Carlo Emanuele III diede all'astronomo Giovanni Battista Beccaria l'incarico di misurare l'arco di meridiano che passa da Torino. A questo scopo il re fece riadattare a sue spese una torretta posta su una casa all'imbocco della centrale Via Po, dove Beccaria sistemò i suoi strumenti.

Il primo osservatorio fu costruito 30 anni dopo sui tetti del palazzo dell'Accademia delle scienze di Torino ad opera dell'architetto Francesco Ferroggio e venne inaugurato ufficialmente il 30 novembre 1790.

Nel 1822 l'astronomo Giovanni Plana, che dal Palazzo dell'Accademia delle scienze di Torino trasferì i pochi strumenti a sua disposizione a Palazzo Madama, aggiungendone altri più evoluti e dando inizio a un'attività osservativa sistematica.

Cinquant'anni dopo il direttore Alessandro Dorna fece notare che era giunto ormai il momento di trasferire l'attività al fine di migliorare la ricerca.

Infatti la sempre più illuminata e rumorosa Piazza Castello non era più il luogo adatto per l'osservazione degli astri. Per opera di Giovanni Boccardi tra il 1907 ed il 1912, l'osservatorio venne trasferito da Torino a Pino Torinese sulla collina ""Bric Torre Rotonda"" a 620 metri sul livello del mare.

Terminata la costruzione nel 1912, il complesso costò 230.000 lire (circa 785.000 € attuali); vennero costruite due palazzine: una per la biblioteca e per l'alloggio del direttore, e l'altra per il deposito degli strumenti e per l'officina, oltre a sei padiglioni in un materiale chiamato ""papier-maché"" utile per evitare surriscaldamenti.

L'osservatorio, oltre agli strumenti trasferiti da Palazzo Madama, venne dotato di un cerchio meridiano di Bamberg strumento utilizzato per seguire il movimento degli astri, e nel 1921, grazie ad una sottoscrizione pubblica, venne acquistato anche un astrografo, grossa fotocamera per fotografare gli astri.

Con gli anni trenta i diversi direttori che si succedettero alla guida dell'osservatorio si trovarono ad affrontare numerosi problemi: inadeguatezza degli strumenti, personale poco qualificato, disinteresse delle istituzioni.

Il piano di rilancio dell'osservatorio partì solo nel 1966, con la direzione di Mario Girolamo Fracastoro, che portò ad un forte impegno nel settore dell'astrometria (con partecipazione alla proposta della missione spaziale Hipparcos).

Vennero installati nuovi cannocchiali, mentre la cupola fu sopraelevata di cinque metri. Inoltre venne edificata una nuova struttura in cemento armato foderato di vetri che ospita lo strumento più prezioso dell'osservatorio: il telescopio Reosc con uno specchio di 105 cm di apertura, chiamato astrometrico e inaugurato nel 1974.
Presso l'Osservatorio di Torino è inoltre utilizzabile il telescopio rifrattore Morais che,con i suoi 42 cm di diametro,è il più grande strumento a lente presente sul territorio italiano.



"
"Fibroma

Il termine fibroma, in medicina, indica una varietà di tumori benigni, ognuno con le sue specificità, che colpiscono un tessuto connettivo fibroso. 

Eziologia.
Dubbi sono i fattori alla base della loro comparsa, un ruolo fondamentale giocherebbe la predisposizione genetica, ma anche alcuni fattori come sforzo fisico e alta temperatura climatica.

Caratteristiche.
Un fibroma si può presentare in conformazione nodulare o poliposa. Un fibroma può colpire praticamente qualsiasi organo, la crescita è di norma lenta e il rischio di evoluzione in forme maligne è solitamente basso. Non sono contagiosi.

In realtà le caratteristiche dei fibromi così come la loro pericolosità variano notevolmente a seconda della sede e del tessuto di origine, che influisce sulla composizione della neoplasia e sulla sua attività. La nozione generale di fibroma è di conseguenza troppo generale e scientificamente poco utile. Per questo motivo a seconda del tessuto connettivo colpito e quindi delle sue peculiarità istologiche la neoplasia assume denominazioni diverse. Si distinguono fibromi molli e fibromi duri: i primi presentano cellule numerose, con scarse atipie; nei secondi la componente cellulare è ridotta e prevalgono le fibre. I vasi sono per lo più compressi dalla massa proliferante e l'ischemia prodotta è probabilmente responsabile di una parte delle lesioni di natura regressiva, presenti specialmente nei fibromi duri; nei fibromi molli, la compressione sui vasi è minore.

Tipologie.
Fibroma condromixoide.
Un fibroma a formazione ossea.

Fibroma uterino.
Nella cultura generale non medica viene spesso usato il termine ""fibroma uterino"". In realtà tale tumore benigno appartiene al gruppo dei leiomiomi per cui la dizione esatta è fibromioma uterino.

Fibroma pendulo (acrocordo).
 innocuo, indolore, di dimensioni minute e costanti, con superficie liscia od irregolare, che si riscontra soprattutto nelle pieghe della pelle (palpebre, collo, ascella, inguine).

Terapia.
Vengono trattati, quando non molto importanti, con la crioterapia. Se invece hanno dimensioni rilevanti è necessaria l'asportazione chirurgica. Tale rimozione però è richiesta talvolta anche solo per poterne accertare la natura benigna con sicurezza o nei casi in cui l'azione compressiva o deformante della massa rappresenta comunque un rischio rilevante.

"
"Strada statale 211 della Lomellina

La ex strada statale 211 della Lomellina (SS 211), poi strada regionale 211 della Lomellina (SR 211), dal confine con la Lombardia a Novara, e ora strada provinciale 211 della Lomellina (SP 211), in Piemonte, strada provinciale ex SS 211 della Lomellina (SP ex SS 211), in Lombardia, è un'importante strada provinciale italiana. Nel suo tracciato costituisce parte dell'importantissimo corridoio europeo Genova-Svizzera via Sempione.

Percorso.
Allontanandosi da Pozzolo Formigaro passa per i centri di Tortona e Sale, fino a giungere al Po; prosegue dunque a nord, in Lombardia, attraverso Pieve del Cairo, Lomello, San Giorgio di Lomellina, Cergnago e Mortara e, dopo Albonese, rientra in Piemonte.
Nel secondo tratto piemontese, attraversa i comuni di Borgolavezzaro, Vespolate, Nibbiola e Garbagna Novarese, per entrare in Novara e terminarvi poi in pieno centro, all'incrocio tra corso Cavour, corso Cavallotti e corso Italia.

Gestione.
Quale prima classificazione (nel 1867) è stata assegnata alle rispettive province, con la denominazione di ""Provinciale Genova Svizzera"", fino alla sua statalizzazione, avvenuta il 22 maggio del 1958.

In seguito al decreto legislativo n. 112 del 1998, dal 2001 la gestione del tratto piemontese è passata dall'ANAS alla Regione Piemonte, che ha provveduto all'immediato trasferimento del tratto Pozzolo Formigaro-confine con la Lombardia alla Provincia di Alessandria, e ha invece classificato il restante tratto (confine con la Lombardia-Novara) come strada regionale con la denominazione di ""strada regionale 211 della Lomellina (SR 211)"", le cui competenze sono passate all'ARES (Agenzia Regionale Strade). La gestione del tratto lombardo è invece passata alla Regione Lombardia, che ha provveduto all'immediato trasferimento delle competenze alla Provincia di Pavia. La nuova denominazione è divenuta quindi ""strada provinciale 211 della Lomellina (SP 211)"", nell'alessandrino, ""strada provinciale ex SS 211 della Lomellina (SP ex SS 211)"", in Lombardia. 

A seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1º gennaio 2008 il tratto confine con la Lombardia-Novara è stato infine riclassificato come provinciale e trasferito al demanio della Provincia di Novara. Anche questo tratto ha quindi assunto la denominazione di ""strada provinciale 211 della Lomellina (SP 211)"".

"
"Clima delle isole britanniche

Le Isole britanniche sono al centro della Corrente del Golfo, quindi il clima è atlantico con precipitazioni abbondanti, con inverni miti ed estati fresche. Episodi come gelate o nevicate, in inverno,sono molto rari. L'umidità diminuisce verso est: l'Irlanda quindi è molto più piovosa della Gran Bretagna. I fiumi sono brevi, ma ricchi di acque grazie alle piogge, sono navigabili per lunghi tratti e sui loro ampi estuari sono presenti dei porti. I più importanti sono il Tamigi, il Severn e il Trent in Gran Bretagna e lo Shannon in Irlanda. Il clima è molto umido e le temperature massime non superano i 40 gradi.
"
"Glaucoma (zoologia)

Glaucoma è un genere di protozoi ciliati, caratterizzati da una struttura completamente cigliata. 

L<nowiki>'</nowiki>""habitat"" di tali organismi è prevalentemente l'acqua dolce, soprattutto palustre. Si nutrono di batteri.
"
"Fanad

Fanad (nome ufficiale in gaelico irlandese, essendo totalmente inserita in una ""gaeltacht"": Fánaid) è una delle penisole settentrionali del Donegal, contea settentrionale dell'Irlanda, situata tra il Lough Swilly, che la separa dall'adiacente e più vasta Inishowen, e la Mulroy Bay che la separa da Rosguill.

La penisola è abitata da circa 700 persone, delle quali il 30% madrelingua irlandese.

Toponomastica.
L'origine del nome Fanad si perde nei tempi antichi e non c'è un'esatta traduzione. Si specula che derivi dal sostantivo ""Fana"" proveniente dal gaelico antico che significa terreno in pendenza., ma altre interpretazioni, basate su alcune registrazioni, vogliono invece che affondi le sue radici da Fannet o Fannett.

Geografia.
Fanad comprende le parrocchie civili di Clondavaddog, Killygarvan e parti di Tullyfern ed Aughinish. Ha un'estensione massima di 25 misurando da nord a sud dal Fanad Head all'abitato di Ramelton ed approssimativamente di 12 km da est ad ovest partendo dalla comunità di Doaghbeg a quella di Glinsk. Il confine meridionale di Fanad è stato spesso soggetti di alcune dispute nell'arco dei secoli. Nel XVI secolo, periodo in cui l'area era sotto l'influenza dei MacSuibhnes, era stato deciso che il territorio di Fanad si estendesse a sud fino al fiume Lennon tra Kilmacrennan a Ramelton. Nel 1835, l'ispettore John O'Donovan indicò Rathmullan come capoluogo di Fanad e Clondavaddog come ""la parrocchia civile più settentrionale di Fanaid"", suggerendo che Fanad includesse altre parrocchie oltre a Clondavaddog. O'Donovan inoltre notò che ""“gli abitanti di Inishowen dichiarano che Fanad si estenda da Rathmeltan al Mulroy Lough, ma le popolazioni originarie delle parrocchie di Killygarvan, Tully ed Aughnish negano di considerarsi come abitanti di Fanaid"""".

I cognomi più ricorrenti a Fanad dal XIX secolo sono Callaghan, Cannon/Canning, Carr/Kerr, Coll, Coyle, Deeney, Doherty, Friel, Gallagher, Martin, McAteer/McIntyre, McConigley/McGunnigal, McGinley/McKinley, Sheil/Sheilds e Sweeney/McSwyne.
"
"Eudyptula minor

Il Pinguino minore blu ("" Eudyptula minor"" J.R.Foster, 1781) è un uccello della famiglia Spheniscidae, diffuso lungo le coste meridionali dell'Australia e nei mari della Tasmania e della Nuova Zelanda. È l'unica specie vivente del genere Eudyptula.

Descrizione.
Lunghezza: 30-40 cm.
Peso: 1-2,5 kg.

Biologia.
Si nutre principalmente di pesci.

Distribuzione e habitat.
È diffuso dalle coste sud-occidentali dell'Australia sino alle isole Chatham della Nuova Zelanda.
Esemplari accidentali sono stati inoltre osservati occasionalmente lungo le coste del Cile.

Sistematica.
Venne inizialmente definito come ""Aptenodytes minor"" da J.R. Foster nel 1781 e successivamente segregata da Bonaparte in un genere a sé stante.

La specie è suddivisa in sei sottospecie:

La sottospecie ""albosignata"" viene considerata da alcuni autori come specie distinta, ma tale scelta non è accettata dal Congresso Ornitologico Internazionale.


"
"Invasione del Trentino (Garibaldi - 1866)

L<nowiki>'</nowiki>invasione del Trentino del 1866 fu una campagna della terza guerra di indipendenza italiana che consistette nel riuscito tentativo, da parte di Giuseppe Garibaldi e dei suoi volontari, di forzare le difese austriache in Tirolo e di aprirsi la strada verso Trento.

Premesse.
Allo scoppio della Terza guerra di indipendenza italiana, il 23 giugno 1866, ai volontari di Giuseppe Garibaldi, riuniti nel Corpo Volontari Italiani, venne comandato di controllare il lungo fronte che divideva la Lombardia dal Tirolo, principalmente attraverso tre vie di penetrazione: il Passo dello Stelvio, a nord, il Passo del Tonale, al centro, il lago d'Idro, a sud.

Le truppe a disposizione.
Sul fronte del lago d'Idro, Garibaldi ebbe inizialmente a disposizione 4 battaglioni di volontari (maggioranza lombardi e piemontesi), giunti appena il 23 giugno dalla loro precedente base a Salò. I rinforzi arriveranno poi, essendo proceduto con grande lentezza l'inquadramento dei moltissimi volontari a disposizione. In generale, infatti, nel 1866 le operazioni di mobilitazione si rivelarono disastrose ed a soffrirne furono soprattutto le forze non direttamente pertinenti all'Esercito Regio.

Garibaldi, in ogni caso, giunse a disporre di circa 35.000 uomini, contro i 15-16.000 (maggioranza tirolesi) del comandante austriaco del Trentino, generale barone Kuhn. Ma quest'ultimo aveva truppe addestrate alla guerra di montagna, come gli Schützen trentini, e conduceva una guerra di contenimento, appoggiandosi a posizioni fortissime, per la natura dei luoghi e molte opere permanenti di fortificazione. Il teatro bellico costringeva, inoltre, l'attaccante italiano a procedere lungo percorsi limitati e prevedibili, negandogli ogni vantaggio tattico di sorpresa.

Sul lago di Garda, la flotta italiana era in netta inferiorità rispetto a quella austriaca, come poté verificare lo stesso generale a Salò il 18 giugno. Il 19 giugno si assicurò delle povere difese costiere visitando le batterie di Maderno e spingendosi fino a Limone.
La situazione era particolarmente grave nell'alto lago, come avrebbe dimostrato la cattura, il 19 luglio a Gargnano, del piroscafo Benaco da parte di due vapori austriaci, che effettuarono, per soprannumero, un bombardamento del paesino.

Le prime azioni di Garibaldi.
Il primo fatto d'armi si ebbe il 21 giugno, quando un reparto di volontari italiani assalì un posto di guardia al passo di Bruffione, sopra Cimego.

Nel settore bresciano, fra il lago d'Idro e il lago di Garda, il confine passava poco a nord del primo, lungo il corso del Caffaro. Da lì, verso nord si estendono le Valli Giudicarie che, lungo il corso del Chiese ed attraverso Stenico, consentivano di liberare il lato orientale del Passo del Tonale, ovvero scendere su Trento.

Già il 21 giugno, due giorni dopo la dichiarazione di guerra, Garibaldi aveva comandato al 2º Reggimento Volontari Italiani e al 2º Battaglione bersaglieri di raggiungere le posizioni di confine, specie il monte Suello, luogo forte che dominava il Piano d'Oneda e lo strategico passaggio di confine al ponte sul Caffaro.
Il passaggio appariva obbligato in quanto, fra i due laghi, non esisteva altra strada percorribile con artiglierie. La sponda orientale del lago di Garda, d'altra parte, era tenuta dalle fortezze di Verona e dalla superiorità navale austriaca.

Il 25 giugno veniva occupato il ponte sul Caffaro: le avanguardie assalirono Ponte Caffaro, ed avanzarono attraverso Lodrone sino a Darzo. Qui vennero agganciate dagli austriaci ed inseguite sino al ponte, ove poteva contrattaccare e mettere in fuga il nemico, respingendolo sino a Lodrone.

Ma la sera del 25 giugno, all'indomani della battaglia di Custoza, Garibaldi ricevette dal capo di stato maggiore italiano, generale La Marmora, l'ordine di ritirarsi all'estremità sud-occidentale del lago, sul triangolo Salò-Desenzano-Brescia con centro a Lonato, in previsione di una avanzata nemica oltre il Mincio. Garibaldi trasferì, quindi, 15'000 uomini tra Lonato e Desenzano e mise Brescia in stato di difesa. Lasciando alcuni reparti a difesa di Rocca d'Anfo (che gli austriaci chiamavano “spia d'Italia”).
L'esercito austriaco non seguì, tuttavia, il La Marmora nel suo ripiegamento e, già il 1º luglio, Garibaldi, lasciati tre reggimenti tra Salò e Lonato e spostate ulteriori truppe in Valcamonica a protezione del Passo del Tonale (battaglia di Vezza d'Oglio), poté riprendere la marcia verso il lago d'Idro e la frontiera trentina.

L'agganciamento delle posizioni austriache.
Il Kuhn si era limitato a rioccupare le posizioni di confine perdute, avanzando una decina di chilometri sino a Rocca d'Anfo, salvo subito rinunciare ad ogni iniziativa e subito sloggiare. Nel frattempo due piccole colonne erano penetrate verso la media Valcamonica e la Val Sabbia: si mantennero requisendo generi alimentari, esplorarono e rientrarono alla base.

Il 3 luglio Garibaldi assalì la forte posizione sul monte Suello, che gli austriaci avevano nel frattempo occupato e che difesero molto bene, salvo, minacciati di aggiramento, abbandonarla durante la notte.
Le perdite italiane erano state, però, gravi, e Garibaldi era stato ferito alla coscia. Egli dovette così riparare in una casa di Anfo, il primo paese italiano a sud del confine, affidando il comando al Corte.
La vittoriosa battaglia di Monte Suello consentì ai volontari di procedere a nord, in territorio trentino: i volontari passarono il Caffaro, quindi Lodrone e Darzo. Il 5 luglio ed il 10 luglio, due ricognizioni austriache giunsero attraverso Darzo a Lodrone, dove si ebbero degli scontri. I garibaldini ne profittarono per occupare, il 12 luglio, Storo, loro nuovo quartier generale, e Condino. Garibaldi era giunto il 12 luglio in carrozza.
Il 13 luglio la posizione dei volontari in Storo era già talmente forte che una colonna austriaca rinunciò ad avvicinarsi. Il 14 luglio Garibaldi poteva ricevervi la visita di Francesco Crispi. Nei giorni successivi l'avanguardia garibaldina si installò a Cimego, col suo ponte sul Chiese, circa 20 km a nord del Caffaro.

La via era ora ostruita da due complessi fortificati austriaci: i cosiddetti forti di Lardaro, a nord lungo il fiume Chiese ed il forte d'Ampola, ad ovest subito sopra Storo verso la Val di Ledro.

Lo stesso 14 luglio, il re Vittorio Emanuele II di Savoia e lo Stato Maggiore, nel corso di un Consiglio di Guerra tenuto a Ferrara, stabilirono finalmente un atteggiamento aggressivo al prosieguo della guerra. In particolare il Cialdini avrebbe guidato un esercito principale di 150.000 attraverso il Veneto, mentre Garibaldi avrebbe dovuto penetrare a fondo in Trentino, avvicinandosi il più possibile al capoluogo.
Infatti, ora che l'acquisizione del Veneto era certa, appariva soprattutto urgente procedere all'occupazione del Trentino e delle città della Venezia-Giulia, per non vedersele sfuggire alle trattative di pace.

Parallele azioni sul fronte dello Stelvio e del Tonale.
Parallelamente si svolgeva una seconda piccola guerra alpina, più a nord, lì dove la Lombardia confina con il Trentino sul Passo del Tonale, ma questa volta a parti invertite: un corpo di circa tremila austriaci discese la valle attraverso Ponte di Legno, sino ad attestarsi fra Vezza d'Oglio e Temù, in prossimità di una linea fortificata tenuta dal Regio Esercito.
Il 4 luglio respinsero una furioso assalto “alla garibaldina”, baionetta in canna e quasi completamente allo scoperto, lanciato dal 2º battaglione di bersaglieri, del quale ebbero facilmente ragione. Cadde il comandante colonnello Nicostrato Castellini oltre a 19 altri bersaglieri e 60 feriti (battaglia di Vezza d'Oglio).

L'avanzata austriaca aveva proceduto anche dal secondo dei grandi passi alpini che dividono la Lombardia italiana dall'Alto Adige: il Passo dello Stelvio. Il 2 luglio una colonna aveva occupato Bormio ed il Passo del Mortirolo. La Guardia Nazionale Mobile, attestata alla stretta di Sondalo, seppe riconquistare le posizioni perdute, rioccupandole l'11 luglio (Operazioni in Valtellina (1866))

L'offensiva austriaca, comunque, non venne ulteriormente alimentata dai comandi tirolesi e le linee sui passi mantenute sino al termine della guerra.

La vittoria di Condino.
La reazione austriaca appariva fiacca ma, in effetti, l'ottimo generale Kuhn stava preparando una controffensiva aggirante da nord, da Lardaro lungo il Chiese, e da Sud, sul fianco destro garibaldino, da Bezzecca e la Val di Ledro, giù dal forte di Ampola. Si trattava di impedire a Garibaldi di consolidare le posizioni o, perlomeno, di scompaginarne le file per ritardare l'avanzata.

Il 16 luglio la colonna settentrionale assalì Cimego ed il ponte sul Chiese, ricacciando i volontari giù verso Condino, mentre la colonna meridionale giunse solo a bombardare la strada da Storo verso Condino (battaglia di Condino).

L'azione di accerchiamento era fallita e gli austriaci non avevano forze sufficienti ad inseguire gli Italiani giù per il Chiese. La strada per Trento contava ancora troppe posizioni forti e luoghi adatti alla battaglia perché gli austriaci gettassero una parte importante delle proprie forze in una singola battaglia.

A Condino e Storo, infine, Garibaldi poteva sempre contare su una grande superiorità numerica, forze in larga misura non ancora entrate in combattimento. Il Kuhn ordinò quindi alle tre colonne di riguadagnare le posizioni di partenza.

L'avanzata verso Riva del Garda.
L'azione di aggiramento austriaca aveva reso chiaro il rischio di proseguire verso nord, lungo le valli Giudicarie, senza prima aver assicurato il fianco destro ed aver neutralizzato il forte d'Ampola.

D'altra parte, la presa del forte avrebbe aperto una via alternativa verso Trento: la Val di Ledro che, attraverso Tiarno e Bezzecca, porta dal lago di Ledro giù sino al Lago di Garda, consentendo di agganciare (o aggirare) i forti di Riva del Garda, poco più lontano.

La notte del 16 luglio veniva dunque posto l'assedio del Forte d'Ampola, che si concludeva il successivo 19 luglio con la resa della guarnigione.

Nel frattempo i volontari avevano sloggiato un drappello austriaco dal passo di Monte Nota, e occupato anche il passo di Monte Giovo, da cui era passata la colonna austriaca che il 16 luglio aveva bombardato Storo e Condino.
Il 17 luglio un contrattacco austriaco al Passo Giovo era stato respinto ed i volontari avevano inseguito gli austriaci, costringendoli a ripiegare sino a Lenzumo ed al passo sotto Monte Pichea, abbandonando l'intera Val di Ledro.
Il 18 luglio due compagnie austriache risalivano la Val di Ledro da Riva del Garda, dirette a ricongiungersi con i commilitoni che, si supponeva, occupavano ancora Pieve di Ledro e Bezzecca. Inaspettatamente esse incontrarono in località Prè le avanguardie italiane, che, come da istruzioni, ripiegarono su Molina e poi su Pieve di Ledro, poco oltre Bezzecca. I garibaldini avevano già occupato il borgo con quattro compagnie dopo la battaglia di Pieve di Ledro che aveva costretto la colonna austriaca a ripiegare oltre la sovrastante Cima Pari, verso i forti di Riva del Garda. Dove, il 20 luglio, si ricongiunse con le restanti truppe sgomberate dalla Val di Ledro.

Appena ebbe conoscenza di queste vicende, il Kuhn stabilì di rioccupare l'intera Val di Ledro, spezzare l'assedio al forte d'Ampola (seppe della caduta solo il 21 luglio) e respingere i volontari giù sino a Storo ed oltre. Si trattava, in ogni caso, di impedire a Garibaldi di stabilirsi in val di Ledro e farne una base di ulteriori operazioni verso Riva e la valle dell'Adige.

La peggiorata condizione strategica degli austriaci.
La situazione degli austriaci stava, nel frattempo, rapidamente peggiorando. Dopo la sconfitta contro i prussiani alla battaglia di Sadowa, il 3 luglio, parte dell'armata austriaca in Italia era stata ritirata a protezione di Vienna e, dopo alcuni tentennamenti, il generale Cialdini aveva diretto una brillante marcia attraverso il Veneto ed era ormai lanciato verso l'Isonzo.
Il 19 luglio, due giorni prima della battaglia di Bezzecca, lo stesso Cialdini aveva affidato una sua divisione al generale Giacomo Medici, antico compagno d'arme di Garibaldi, con il compito di avanzare da Padova ormai liberata e risalire il fiume Brenta verso Trento.

In tal modo le forze austriache in Trentino sarebbero state pressate da due lati e, sperabilmente, spinte a ritirarsi verso l'Alto Adige, a protezione di Bolzano.

A Kuhn, quindi, restavano solo pochi giorni per cercare di battere separatamente Garibaldi, per poi porsi con più decisione a protezione di Trento e della strada che garantiva le comunicazioni fra il Tirolo e le fortezze del Quadrilatero.

La battaglia di Bezzecca.
Il Kuhn dispose per una azione aggirante, da nord, dalla Valle del Chiese, e da ovest, sul nuovo fianco destro garibaldino in val di Ledro e concentrato su Bezzecca: la prima colonna composta dalle truppe del colonnello Montluisant, di Philipp Graf Grunne e del maggiore Julian von Krynicki doveva scendere in Val di Ledro, sloggiare i garibaldini da Pieve di Ledro e Bezzecca, inseguirli sino e Tiarno ed al forte di Ampola e poi giù sino a Storo e Darzo. Le forze si unirono a Campi, di là dal Monte Parì, sopra Riva, il 20 luglio. Contemporaneamente, la seconda colonna composta da truppe del Kaim e dell'Höffern doveva tenere a bada il nemico nella valle del Chiese, ancora una volta a Cimego ed a Condino. Le forze si riunirono a Roncone, sopra Lardaro, il 20 luglio.

La mattina del 21 luglio due forti colonne austriache presero contatto con le posizioni tenute dai garibaldini nei pressi di Bezzecca (battaglia di Bezzecca). Gli austriaci presero il punto forte di Locca e poi il paese di Bezzecca. Garibaldi, giunto nel frattempo, comandò un contrattacco che spinse gli austriaci a ripiegare sulle posizioni di partenza. Una parallela azione contro Cimego e Condino ebbe analogo esito.

L'offensiva austriaca aveva fallito in pieno l'obiettivo strategico di liberare la Val di Ledro. Gli scontri, anzi, avevano dimostrato la serietà della minaccia italiana e Garibaldi poteva ora consolidarsi in Val di Ledro e avviare nuove azioni offensive.

Il ripiegamento generale austriaco.
La battaglia di Bezzecca consentiva a Garibaldi di aprire la strada verso Trento, passando a fianco dei forti di Riva del Garda, ancora tenuti dagli austriaci, ovvero aprendosi la strada verso nord, passando per la cattura dei forti di Lardaro. Preparativi per quest'ultima azione vennero, in effetti, predisposti.

Ma nel frattempo si sviluppava anche l'azione di Medici. Il 22 luglio egli occupava, combattendo, Primolano, all'imbocco della Valsugana. Il 24 luglio scacciava gli austriaci da Borgo Valsugana eppoi, con un assalto notturno, Levico, a 15 km da Trento. Il 25 luglio si attestava di fronte a Civezzano, una stretta subito a ridosso di Trento ed assaliva Vigolo Vattaro, al passo della Valsorda, da cui si accedeva all’""Adige"" subito sotto Trento (Invasione del Trentino (Medici - 1866)).
Il 24 luglio le truppe diHeribert Höffern von Saalfeld, che tenevano Lardaro, ricevettero l'ordine di ritirarsi immediatamente e la sera stessa raggiunsero Stenico, al termine delle Valli Giudicarie. Le truppe del maggiore Philipp Graf Grunne (reduce dalla azione di Bezzecca alla battaglia di Bezzecca) stazionavano ad Arco, a guardare la strada dalla Val di Ledro verso Trento. Si trattava, in pratica, dei due unici passaggi disponibili dal lago d'Idro a Trento per il generale Garibaldi.
Le truppe a difesa della Vallarsa da Vicenza, via Schio o Valdagno su Rovereto, vennero comandate a Mattarello, allo sbocco della menzionata Valsorda a due Km. da Trento: il Kuhn rinunciava, così, alla difesa di Rovereto.
I restanti accessi all'Adige dalle valli a nord di Trento vennero chiusi inviando a Cavalese una brigata (per assicurare la Val di Fiemme, pericolosa in quanto scende su Ora, a metà strada fra Bolzano e Trento) e lasciando a difesa dello Stelvio e del Tonale le poche truppe colà già acquartierate.
Tutte le altre truppe disponibili vennero comandate a Trento.

Il successo strategico della campagna Italiana.
I movimenti del Kuhn stavano precisamente a significare che gli austriaci si predisponevano all'assedio di Trento. Il risultato strategico del Garibaldi e del Medici poteva dirsi quasi raggiunto.
Il comandante austriaco, in effetti, aveva ottenuto dall'arciduca Alberto l'autorizzazione a ritirarsi, se costretto, a difesa dell'Alto Adige di lingua tedesca, abbandonando il Trentino italiano. Solo, egli era deciso a dare battaglia davanti a Trento prima dello sgombero del Trentino.
Ma non si trattava ancora, per lui, della battaglia decisiva. C'era ancora da salvare Bolzano. Dopo un duro e glorioso scontro, si sarebbe probabilmente ritirato e gli Italiani lo avrebbero lasciato passare: come il Medici aveva dimostrato sin da Primolano, l'obiettivo della campagna era occupare quanto più del Trentino fosse possibile: ricacciare il nemico, non necessariamente schiacciarlo.

I due vecchi compagni d'arme, Garibaldi e Medici, ce l'avevano fatta: appena 17 anni dopo le giornate gloriose e disperate della difesa di Roma, erano prossimi a cacciare gli austriaci dall'Italia, ad affrontarli in regolare battaglia, superiori di numero, quasi sotto le Alpi. Poche circostanze come questa dicono quanto eccezionali e propriamente gloriose si siano rivelate le vite e le vicende del Risorgimento italiano.

Gli ultimi scontri.
Il 25 luglio, in mattinata una forte colonna di volontari salì i ripidi pendii rocciosi a picco sul lago di Garda, che dividono la parte terminale della Val Di Ledro da Riva. Quando presero a scendere a dirotto sulla cittadina subirono il bombardamento delle batterie del forte austriaco di San Nicolò, posto sul lago all'estremità opposta della cittadina, a metà strada fra Riva e Torbole. Contribuirono al bombardamento anche le cannoniere della flottiglia lacuale, che a Riva avevano base.
Un secondo tentativo avvenne la mattina presto del 26 luglio, quando i volontari scesero da Campi e Pranzo sino a Deva, giusto alle porte di Riva.
Ma nella notte era giunta la notizia che dalla mattina del 25 luglio era entrata in vigore una tregua d'armi di 8 giorni, fra Italia ed Austria. Trenta uomini della guarnigione del forte con il comandante, tenente Bellovaric, si fecero incontro ai volontari pretendendo dagli ufficiali il rispetto dei termini della tregua e questi ultimi, ad un passo dall'obiettivo, si arrestarono. Si può ben immaginare con quale stato d'animo.

La tregua d'armi.
La tregua, in effetti, era stata sottoscritta il giorno precedente, 24 luglio, e prevedeva una sospensione d'armi dalle 8 di mattina, per 8 giorni.
Lo stesso 24 luglio, infatti, era stata sottoscritta una tregua d'armi fra austriaci e prussiani, ed anche l'Italia si trovò obbligata al medesimo passo.

Stanti le estremamente favorevoli condizioni sul terreno, e la scia di vittorie che si susseguivano, su più fronti (Cialdini, Garibaldi, Medici), almeno dal 10 giugno, si poté ben parlare, ed a ragione, di “tradimento tedesco”.

Le difficoltà della posizione austriaca sono, comunque, ben rappresentate dagli ordini scritti di quel 25 luglio. L'arciduca Alberto ordinava a Kuhn e ai suoi trentini: “le estreme punte dell'armata rimangono nelle loro attuali posizioni. Poi tenere Trento fino all'ultimo”.
Il Kuhn ordinava ai suoi comandanti: “Nel caso le truppe avanzate fossero costrette a ritirarsi, debbono farlo difendendo strenuamente ogni tratto di terreno metro per metro, ogni cascina, ogni casa. Dopo avere evacuato la prima linea dove attualmente si trovano le truppe, si deve tenere ad ogni costo … naturalmente dopo aver difeso gli intervalli di terreno … la terza linea è per ultimo la città stessa; il direttore del genio tenente colonnello Wolter ha il compito di far eseguire immediatamente le necessarie fortificazioni. Ritengo personalmente responsabile ciascuno dei signori ufficiali che la difesa venga compiuta col massimo valore secondo gli ordini di sua altezza imperiale l'arciduca Alberto.""
Giungevano a rinforzo da Innsbrück appena due reggimenti ed una batteria.
Contemporaneamente le truppe a del Grünne ad Arco vennero comandate a Trento: veniva così, sostanzialmente, abbandonata anche la Valle Sarca, dopo tutto il corso inferiore dell'Adige. In esse erano ormai presenti solo piccoli drappelli, a mostrar la bandiera: le guarnigioni a Lardaro e Riva, due compagnie inviate di corsa a Rovereto: nulla che potesse offrire alcun potenziale difensivo.

Nei giorni successivi si intensificò lo sforzo politico, con i garibaldini impegnati ad organizzare i consueti plebisciti per l'annessione al Regno d'Italia delle comunità liberate, e relative petizioni al re Vittorio Emanuele II di Savoia. Gli austriaci, con piccoli drappelli, a dissuadere le popolazioni da eventuali manifestazioni o sollevazioni, che avrebbero potuto pesare al tavolo della pace.

La pace.
Il 9 agosto giungeva la notizia del prossimo armistizio tra Italia ed Austria e con essa l'ordine del La Marmora di sgomberare il Trentino entro 24 ore.

Dalla piazza di Bezzecca, Garibaldi rispose con un telegramma, «Obbedisco», divenuto in seguito celebre. L'ordine di arresto, comunque, venne vissuto come una profonda ferita, come riportato dalla stampa popolare. . In generale, . .

Al seguito della ritirata garibaldina si mossero gli austriaci che trovarono strada sgombra, salvo alcune unità isolate che vennero accompagnate al confine. .

La cessazione delle ostilità venne sancita con l'Armistizio di Cormons, il 12 agosto 1866, firmato dal generale Agostino Petitti Bagliani di Roreto. Il 3 ottobre fu firmata la pace, a Vienna.

Considerazioni conclusive.
Giuseppe Garibaldi, comunque, aveva condotto una buona campagna contro un nemico inferiore di numero, ma difeso da posizioni ben fortificate e dai combattenti tirolesi, da lungo tempo preparati alle insidie del territorio di montagna. Soprattutto, la vittoria di Bezzecca venne ricordata come l'unico successo italiano di una guerra segnata dalle sconfitte nelle battaglie di Custoza e di Lissa.


Conseguenze: la creazione del corpo degli Alpini.
La campagna aveva dimostrato l'importanza di disporre di una adeguata forza di protezione dei valichi alpini del Trentino e dell'Alto Adige austriaci, dal momento che, con l'acquisizione del Veneto, il confine alpino si estendeva per alcune centinaia di chilometri. Meglio ancora se tale difesa fosse stata affidata agli stessi valligiani. La stessa strategia del Kuhn, d'altra parte, doveva gran parte della sua efficacia alla disponibilità di reparti e milizie indigene tirolesi, avvezze alle marce e ai combattimenti in quota.
È significativo che i primi centri di mobilitazione (Distretti Militari) costituiti in Italia già nel 1870 fossero quelli di Cuneo, Torino, Novara, Como (che allora includeva Sondrio, Lecco e Varese), Brescia, Treviso e Udine, cioè quelli ai quali più tardi vennero assegnate le compagnie alpine, siano stati istituiti nel 1870.
La nascita ufficiale del corpo degli Alpini risale a sei anni dopo la Bezzecca, il 15 ottobre 1872, ad opera del capitano Giuseppe Perrucchetti, ufficiale dei bersaglieri.


"
"Glaucoma da cortisone

Si definisce glaucoma da cortisone una forma di glaucoma che può insorgere in seguito all'instillazione prolungata (mesi o anni) nel sacco congiuntivale di colliri o pomate a base di farmaci cortisonici.
In ogni caso, è stata riscontrata una certa predisposizione genetica nei soggetti ammalati. Ciò suggerisce che l'insorgenza della patologia non sia associata solo alla somministrazione dei farmaci.
"
"Wolves in Wolves' Clothing

Wolves in Wolves' Clothing è il decimo album in ordine cronologico della band punk NOFX pubblicato dalla Fat Wreck Chords nel 2006.
Sul sito ufficiale dell'etichetta è possibile ascoltare gratuitamente gli mp3 delle canzoni ""Seeing Double at the Triple Rock"" e ""100 Times Fuckeder"".

Il disco.
L'album presenta un nuovo ""attacco"" della band alla politica del Presidente degli Stati Uniti d'America George W. Bush. Ha raggiunto la posizione numero 46 nella classifica Billboard 200.


"
"Giampaolo Bettamio

Biografia.
Senatore dal 1996 al 2001 e dal 2001 al 2006 è stato tesoriere del gruppo di Forza Italia al Senato.

È stato sottosegretario agli affari esteri del Governo Berlusconi II (ma solo dal 30 dicembre 2004) e del Governo Berlusconi III.

Durante la XIV Legislatura è stato membro della Commissione Mitrokhin.

Bettamio è relatore insieme a Paolo Amato (PdL) e Giuseppe Esposito (PdL) del ddl sui Rifinanziamento delle missioni militari 2011 approvato al Senato il 27/07/11 con 269 si (PdL,Lega,Coesione Nazionale,Pd,Udc,Fli,Api,Mpa) 12 no (IdV,SvP) e 1 astenuto. Il ddl ha provocato alcune divisioni (poi rientrate con il voto del Carroccio a favore) nella maggioranza dopo le dichiarazioni del viceministro leghista Castelli che esprimeva la sua più totale contrarietà. 
Pur essendo vice-coordinatore regionale del PDL, Bettamio viene clamorosamente escluso nelle liste dei candidati per le elezioni di febbraio 2013.Bettamio: io fuori per far posto a Carraro. Lascerà il Parlamento dopo 17 anni e 4 legislature.
"
"Glaucoma giovanile

Si definisce glaucoma giovanile una forma di glaucoma ad insorgenza precoce (tra i 5 ed i 35 anni).

Solitamente, a differenza delle altre forme di glaucoma, essa si manifesta con un esordio alla medesima età in membri della stessa famiglia ed è associata frequentemente a miopia degenerativa.
"
"Arciducato d'Austria

L'Arciducato d'Austria (in tedesco ""Erzherzogtum Österreich"") o Territori ereditari degli Asburgo, fu uno dei più importanti Stati all'interno del Sacro Romano Impero, il centro della monarchia asburgica e il predecessore dell'Impero austriaco.

In circa settecento anni si evolse da margraviato a centro di un impero e l'arciducato, con capitale a Vienna, aveva il suo centro nell'odierna Austria – precisamente nello Stato federale della Bassa Austria – e includeva anche gran parte dell'odierna Alta Austria.

""Marchia orientalis"" e margravato del Babenberg.
Nell'epoca carolingia e durante il primo Medioevo il centro del territorio che sarebbe divenuto l'Arciducato d'Austria era conosciuto come ""Marchia orientalis"". I tedeschi emigrati nella zona scacciarono le popolazioni slave nel IX e X secolo e, dopo la battaglia di Lechfeld nel 955, l'area divenne una delle terre costituenti il Sacro Romano Impero e le fu dato un margravato nel 960. Dal 976 il territorio fu governato dalla dinastia Babenberg e divenne conosciuto col nome di Ostarrîchi (""Regno dell'Est""), l'antenato linguistico nel nome tedesco dell'Austria, ""Österreich"".

Ducato d'Austria.
Nel 1156 il margravato fu innalzato allo ""status"" di Ducato d'Austria con il ""Minus Privilegium"" emesso dal Sacro Romano Imperatore Federico I. Nel 1278 Rodolfo I sconfisse Ottocaro II di Boemia e assicurò il ducato alla dinastia degli Asburgo.

Arciducato d'Austria.
Nel 1359 il duca Rodolfo IV fece redigere dalla propria cancelleria un falso ""Privilegium maius"" per elevare lo ""status"" del ducato ad arciducato, ma l'azione non fu riconosciuta dal Sacro Romano Impero. Ernesto I d'Asburgo fu il primo a utilizzare il titolo di arciduca, ma l'arciducato fu riconosciuto ufficialmente solo nel 1453, quando gli Asburgo presero il controllo del governo del Sacro Romano Impero con Federico V (Federico III d'Asburgo). L'Austria fu l'unico Stato in assoluto che divenne arciducato e dal XVI secolo i membri della casata Asburgo ebbero il titolo di arciduca o arciduchessa. Dal 1512 l'arciducato fu anche al centro di un circolo imperiale del Sacro Romano Impero, il circolo dell'Austria, che comprendeva gran parte delle terre ereditarie austriache.

Impero asburgico.
Nel 1804 l'Imperatore Francesco II promosse i suoi territori all'interno del Sacro Romano Impero da arciducato a impero, come risposta alla proclamazione dell'Impero francese da parte di Napoleone. Il Sacro Romano Impero fu disciolto due anni dopo e l'Arciducato d'Austria continuò a esistere come terra costituente della corona (""Kronland"") all'interno dell'impero, anche se era amministrativamente diviso nei due arciducati di Alta e Bassa Austria. Il titolo di arciduca continuò a essere utilizzato dai membri della famiglia imperiale e l'arciducato fu sciolto formalmente nel 1918, con la caduta dell'Impero austro-ungarico e la creazione degli Stati federati della Bassa e dell'Alta Austria all'interno dell'Austria.

Stati ereditari asburgici.
Dopo il 1713 si cominciò a usare il termine non ufficiale di ""Stati asburgici"" per tutti i territori appartenenti, cioè alla famiglia imperiale (""Erzhaus""). Tale termine sarebbe poi stato sostituito dopo la cessazione del Sacro Romano Impero (1806) con quello più concreto di Impero d'Austria. Fino alla seconda metà del XVIII secolo gli stati asburgici costituirono un complesso di organismi statali amministrativamente indipendenti tra loro, con una propria organizzazione politica, istituzioni e amministrazione, ma in unione personale con i sovrani asburgici e lorenesi (imperatori del Sacro Romano Impero). Tali possessi erano distinti in:

Questi erano tutti feudi appartenenti al Sacro Romano Impero, ma nel corso dei secoli XVII e XVIII gli Asburgo avevano ampliato la loro sovranità anche verso oriente annettendo il grande Regno di Ungheria, che cercò sempre di mantenere una distinta autonomia di fronte ai ripetuti tentativi di germanizzazione da parte della casa sovrana. Le conquiste si estesero anche su parte della Polonia meridionale e territori sottratti agli ottomani:

Infine con le guerre napoleoniche la casa d'Austria ebbe anche l'antica repubblica di Venezia:

"
"Reso

Reso (in greco antico Ῥῆσος ""Rhêsos"") è un personaggio della mitologia greca, signore di Tracia. Nella letteratura occidentale ha inizio con lui la serie dei giovani guerrieri destinati a venire uccisi nel sonno. La leggenda che lo riguarda si conclude con la sua singolarissima risurrezione.

Il mito.
Le origini.
Reso era un giovane re della Tracia che, secondo l’""Iliade"", nel corso della guerra di Troia si alleò con i troiani di Priamo. Omero afferma che suo padre era Eioneo, un personaggio altrimenti sconosciuto, sebbene il suo nome sia evidentemente connesso con la città di Eione che si trova nella Tracia occidentale, alla foce dello Strimone. Scrittori di epoche successive attribuirono a Reso come padre il re trace Strimone, che era originario della città trace di Eione, il che può fare pensare che in Omero ""Eioneo"" non sia nome proprio di persona ma voglia dire in realtà ""l'uomo di Eione"", ovvero appunto Strimone. Sempre nelle fonti postomeriche venne data a Reso anche un'origine semidivina, in quanto ritenuto figlio, come già Orfeo, di una delle nove Muse (le fonti oscillano tra Clio, Euterpe e Tersicore), che l'avrebbe fatto allevare da alcune Naiadi.

La morte.
Reso salì ancora adolescente sul trono di Tracia, succedendo al padre che aveva abdicato in suo favore. Era da poco diventato re quando giunse la notizia della guerra scoppiata tra greci e troiani, e allora inviò in aiuto del re Priamo un grande contingente di uomini guidati da due nobili in età matura, Acamante (zio di Cizico, il defunto sovrano dei Dolioni) e Piroo: se egli non poté subito intervenire direttamente in prima persona fu perché nel contempo si trovò a dover difendere il suo regno da un attacco degli abitanti della Scizia. Passarono così dieci anni, e finalmente Reso arrivò a Troia con un cocchio decorato in oro e argento, trainato da due cavalli bianchi che gli erano stati donati da Ares, dotati di una grandissima velocità. Gli Achei, preoccupati di questo, inviarono Odisseo e Diomede per rubarglieli. I due eroi, penetrati nell'accampamento con il favore del buio, si introdussero nella tenda di Reso: Diomede con la spada colpì alla gola il re e dodici suoi uomini mentre dormivano, per poi allontanarsi con i preziosi animali trafugati nel frattempo da Odisseo. Ironia della sorte, il giovane condottiero stava sognando di essere ucciso da Diomede, il che aveva contribuito ad agitare ulteriormente il suo sonno, essendo egli già di per sé grande russatore. Alla strage sopravvisse Ippocoonte, cugino e coetaneo di Reso, nonché suo consigliere. Questi fatti sono raccontati nel libro X dell""'Iliade"".

Nella tragedia ""Reso"", la cui attribuzione ad Euripide è tuttora incerta e contestata, si dice che il giovane signore dei Traci fu ucciso la notte stessa del suo arrivo a Troia senza che egli avesse avuto il tempo di dissetare i cavalli con l'acqua dello Scamandro, nel qual caso la città sarebbe divenuta inespugnabile: esausto per le fatiche del viaggio, si era posto a dormire nel suo letto. In quest'opera viene inoltre celebrata la straordinaria bellezza dell'eroe, definito ""simile a un nume"" mentre incede sul suo splendido carro da combattimento.

Ecco il passo omerico:

<poem> """"... Intanto""
""piomba su Reso il fier Tidìde, e priva""
""lui tredicesmo della dolce vita.""
""Sospirante lo colse ed affannoso""
""perché per opra di Minerva apparso""
""appunto in quella gli pendea sul capo,""
""tremenda visïon, d'Enide il figlio."" 
""Scioglie Ulisse i destrieri, e colle briglie""
""accoppiati, di mezzo a quella torma""
""via li mena, e coll'arco li percuote""
""(ché tor dal cocchio non pensò la sferza),""
""e d'un fischio fa cenno a Dïomede.""
""Ma questi in mente discorrea più arditi""
""fatti, e dubbiava se dar mano al cocchio""
""d'armi ingombro si debba, e pel timone""
""trarlo; o se imposto alle gagliarde spalle""
""via sel porti di peso; o se prosegua""
""d'altri più Traci a consumar le vite.""
""In questo dubbio gli si fece appresso""
""Minerva, e disse: Al partir pensa, o figlio""
""dell'invitto Tidèo, riedi alle navi,""
""se tornarvi non vuoi cacciato in fuga,"" 
""e che svegli i Troiani un Dio nemico.""
""Udì l'eroe la Diva, e ratto ascese""
""su l'uno de' corsier, su l'altro Ulisse""
""che via coll'arco li tempesta, e quelli""
""alle navi volavano veloci.""
""Il signor del sonante arco d'argento""
""stavasi Apollo alla vedetta, e vista""
""seguir Minerva del Tidìde i passi,""
""adirato alla Dea, mischiossi in mezzo""
""alle turbe troiane, e Ipocoonte""
""svegliò, de' Traci consigliero, e prode""
""consobrino di Reso. Ed ei balzando""
""dal sonno, e de' cavalli abbandonato""
""il quartiero mirando, e palpitanti""
""nella morte i compagni, e lordo tutto"" 
""di sangue il loco, urlò di doglia, e forte""
""chiamò per nome il suo diletto amico;""
""e un trambusto levossi e un alto grido""
""degli accorrenti Troi, che l'arduo fatto""
""dei due fuggenti contemplâr stupiti."""" </poem>

Manca, nell'opera teatrale, la figura di Ippocoonte: la descrizione dell'uccisione di Reso viene fatta dal suo auriga, che nella strage è rimasto ferito:

<poem>"" ""E, alzando il capo, un rantolo""
""udii di moribondi; e un caldo rivolo""
""di giovin sangue mi colpì, sprizzante""
""dal signor mio, miseramente ucciso."""" </poem>

La risurrezione.
Nel finale della tragedia pseudoeuripidea, la Musa madre di Reso (non se ne fa mai il nome) prende con sé il cadavere dell'eroe, e pur straziata per la sua morte prematura rivela che egli verrà resuscitato dagli dei inferi: dopo che il suo corpo e la sua anima saranno riuniti, Reso otterrà addirittura l'immortalità; dovrà tuttavia restare nelle viscere della terra, lontano dunque dagli uomini - che in seguito lo onoreranno come un dio - ma anche dal regno dei morti. Del luogo che accoglierà l'eroe nel suo nuovo status di essere immortale si dice solo che è inaccessibile a tutti, divinità comprese, e che la sua oscurità è inferiore a quella dell'Ade: un luogo presumibilmente di grande bellezza (anche se non luminoso come i Campi Elisi) che dovrebbe infondere in Reso un senso di felicità nonostante il forzato isolamento.

<poem> """"Ma d'ora innanzi,""
""per me sarà come se morto ei sia,""
""né luce vegga più. Perché trovarsi""
""dove io mi trovi, e della madre il volto""
""vedere, ei non potrà. Dell'argentífera""
""terra nascosto negli oscuri anfratti,""
""uomo e Nume sarà, vivo e sepolto""""</poem>

Etimologia.
Il nome ""Reso"" (un antroponimo tracio) probabilmente deriva dalla radice Indoeuropea ""*reg-"", """"governare"""" mutata secondo le caratteristiche tipiche di una lingua Satem. In Bitinia c'era anche un fiume chiamato ""Reso"", al quale la mitologia greca attribuisce una divinità protettrice che porta lo stesso nome. Il semidio trace fu parimenti associato alla Bitinia grazie alla sua storia d'amore con la cacciatrice bitina Argantone, da lui sposata poco prima della partenza per Troia, come riportato dagli ""Erotika Pathemata"" (""Pene d'amore"") di Partenio di Nicea.

Fortuna dell'episodio.
Letteratura latina e moderna.
Il tragico assassinio di Reso è ben noto a Virgilio, che nel libro I dell""'Eneide"" pone una sua raffigurazione in un tempio di Cartagine: Enea, che l'ha riconosciuto, non riesce a trattenersi dal pianto. Virgilio non si rifà solo a Omero ma anche all'opera teatrale, in quanto accenna alla fatale dimenticanza dell'eroe:

<poem> """"Né senza lagrimar Reso conobbe""
""ai destrier bianchi, ai bianchi padiglioni,""
""fatti di sangue in mille parti rossi:""
""che sotto v'era Dïomede, anch'egli""
""insanguinato; e si facea d'intorno""
""alta strage di gente che nel sonno,""
""prima che da lui morta, era sepolta.""
""Vedea quindi i cavalli al campo addotti,""
""che non potêr (fato a' Troiani avverso!)""
""di Troia erba gustare, o ber del Xanto."""" </poem>

Ma soprattutto il poeta latino crea, nel libro IX del poema, un episodio quasi del tutto analogo, in cui i due grandi amici troiani Eurialo e Niso seminano un'ingente strage nelle tende dei guerrieri italici addormentati.

<poem> """"nel sonno e nel sopor del vino immersi,""
""vedono ovunque Rutuli fra l'ombre,""
""carri funesti col timone al cielo,""
""uomini ed armi fra le briglie, ed elmi""
""ed anfore di vino a terra prone.""
""E l'Irtacide allora: « Questo, Eurialo,""
""è il momento di osare!» """" </poem>

Due personaggi in particolare richiamano il re trace: il condottiero Remo, che ha un cocchio da guerra trainato da cavalli, e l'augure Ramnete (""Amnete"" nella traduzione di Adriano Bacchielli), per il dettaglio del russare affannoso. Costituisce invece un'innovazione, rispetto al modello omerico, la morte, mediante decapitazione, di alcune vittime, Remo, Lamiro e Lamo, e il bellissimo Serrano: spettacolare quella di Remo, col sangue che intride tutto il letto su cui è coricato l'eroe.

<poem> "" ""Così dice, e si tace; e d'improvviso""
""assale con la spada il tronfio Amnete""
""che su cumulo folto di tappeti""
""roco soffiava dai polmoni il sonno:""
"" ed augure egli era, e a Turno caro,""
"" ed egli stesso re; ma l'arte sua""
"" non lo salvò da morte. Poi tre servi""
""accanto a lui sorprende, alla rinfusa""
""in mezzo all'armi placidi giacenti,""
""e l'auriga di Remo fra i cavalli;""
""e taglia loro la riversa gola.""
""Poi con un colpo mozza il capo al sire""
""e lascia il tronco sussultar nel sangue""
""che il letto intiepidisce e il suolo imbruna;""
""e a Lamo poi, a Lamiro, a Serrano""
""che fino a tarda notte avea giocato:""
""bello d'aspetto, al suol giacente, immemore,""
""avvinti i sensi nel sopor del vino""."" </poem>

Non si deve dimenticare, nel poema virgiliano, il passo del sesto libro in cui l'anima di Deifobo racconta ad Enea, sceso vivo nell'Ade, la propria uccisione, avvenuta per mano di Ulisse e Menelao, che lo trucidarono nel sonno dopo essere entrati in casa sua la notte della caduta di Troia. L'episodio era narrato già nella ""Iliou Persis"", opera perduta del ciclo troiano, che fu composta dopo l'Iliade, sicché la figura di Reso è alla base anche dello sviluppo del mito concernente Deifobo, benché le varie mutilazioni subite da costui siano un elemento di cui non si trova traccia nel modello di partenza.

<poem> "" ""Qui vide il priamide Deifobo dilaniato in tutto il corpo,""
""crudelmente mutilo il viso, il viso e ambedue le mani,"" 
""devastate le tempie, le orecchie strappate,"" 
""e tronche le nari da deturpante ferita.""
""Lo riconobbe a stento, che tremava e copriva l'orribile""
""scempio, e gli si rivolse per primo con la nota voce:""
""«Deifobo, possente in armi, stirpe dell'alto sangue""
""di Teucro, chi volle vendicarsi così crudelmente?""
""A chi fu lecito tanto su te? Nell'ultima notte""
""mi giunse la fama che tu, stanco della vasta strage""
""di Pelasgi, eri caduto su un mucchio di confuso sterminio.""
""Allora un muro ti eressi sulla riva cretea,"" 
""e tre volte invocai a gran voce i Mani.""
""Il nome e le armi vegliano il luogo; te, amico, partendo""
""non scorsi, per comporti nella terra dei padri.»""
""A ciò il Priamide: «Non hai tralasciato nulla, amico,""
""tutto hai assolto a Deifobo e all'immagine del suo cadavere.""
""Ma i miei fati e l'esiziale delitto della Spartana""
""mi sommersero in tale sciagura; ella ha lasciato questi ricordi""
""Come passammo tra falso giubilo l'ultima""
""notte, lo sai; e bisogna ricordarlo purtroppo.""
""Quando il fatale cavallo d'un balzo venne sull'alta""
""Pergamo, e gravido portò nel ventre guerrieri armati,""
""lei, simulando una danza, guidava intorno le Frigie""
""ululanti in tripudio; in mezzo brandiva una grande""
""fiaccola, e dall'alto della rocca chiamava i Danai.""
""Allora, sfinito dagli affanni e gravato dal sonno,""
""mi accolse l'infausto talamo, e disteso mi oppresse""
""un dolce e profondo riposo simile a placida morte.""
""Intanto quell'egregia sposa sottrae tutte le armi""
""dalla casa, e mi toglie di sotto il capo la fida spada;""
""chiama Menelao nelle stanze, e apre le porte,""
""certo sperando che questo sarebbe un gran dono all'amante,""
""e che potesse estinguersi così la fama delle antiche colpe.""
""Ma perché mi dilungo? Irrompono nel talamo;""
""si unisce a loro, consigliere di delitti, l'Eolide""»"" </poem>

In età moderna Ludovico Ariosto nel suo ""Orlando Furioso"" si ispira a Omero e in parte anche a Virgilio facendo dei due guerrieri saraceni Cloridano e Medoro gli autori di un massacro notturno di cui restano vittime diversi nemici cristiani sorpresi nel sonno. Qui le figure più vicine a Reso sono i due giovani fratelli Malindo e Ardalico, che come lui si sono appena aggiunti al resto dell'esercito.

<poem> """"Così disse egli, e tosto il parlar tenne,""
""ed entrò dove il dotto Alfeo dormia,""
""che l'anno inanzi in corte a Carlo venne,""
""medico e mago e pien d'astrologia:""
""ma poco a questa volta gli sovenne;""
""anzi gli disse in tutto la bugia.""
""Predetto egli s'avea, che d'anni pieno""
""dovea morire alla sua moglie in seno:""
""ed or gli ha messo il cauto Saracino""
""la punta de la spada ne la gola.""
""Quattro altri uccide appresso all'indovino,""
""che non han tempo a dire una parola:""
""menzion dei nomi lor non fa Turpino,""
""e 'l lungo andar le lor notizie invola:""
""dopo essi Palidon da Moncalieri,""
""che sicuro dormia fra duo destrieri.""
""Poi se ne vien dove col capo giace""
""appoggiato al barile il miser Grillo:""
""avealo voto, e avea creduto in pace""
""godersi un sonno placido e tranquillo.""
""Troncògli il capo il Saracino audace:""
""esce col sangue il vin per uno spillo,""
""di che n'ha in corpo più d'una bigoncia;""
""e di ber sogna, e Cloridan lo sconcia.""
""E presso a Grillo, un Greco ed un Tedesco""
""spenge in dui colpi, Andropono e Conrado""
""che de la notte avean goduto al fresco""
""gran parte, or con la tazza, ora col dado:""
""felici, se vegghiar sapeano a desco""
""fin che de l'Indo il sol passassi il guado.""
""Ma non potria negli uomini il destino,""
""se del futuro ognun fosse indovino.""
"" Come impasto leone in stalla piena,""
"" che lunga fame abbia smacrato e asciutto,""
""uccide, scanna, mangia, a strazio mena""
""l'infermo gregge in sua balìa condutto;""
""così il crudel pagan nel sonno svena""
""la nostra gente, e fa macel per tutto.""
""La spada di Medoro anco non ebe;""
""ma si sdegna ferir l'ignobil plebe.""
""Malindo uccise e Ardalico il fratello,""
""che del conte di Fiandra erano figli;""
""e l'uno e l'altro cavallier novello""
""fatto avea Carlo, e aggiunto all'arme i gigli,""
""perché il giorno amendui d'ostil macello""
""con gli stocchi tornar vide vermigli:""
""e terre in Frisa avea promesso loro,""
""e date avria; ma lo vietò Medoro."""" </poem>

Arte.
In campo artistico va ricordata l'opera pittorica ""Ulisse e Diomede nella tenda di Reso"" di Corrado Giaquinto, custodita nella Pinacoteca di Bari.




"
"Eraclidi

Gli Eraclidi (in greco Ἡρακλεῖδαι, ""Heracleîdai""), nella mitologia greca, sono sia i figli di Eracle, in particolare di Eracle e Deianira, sia i loro discendenti.


Elenco degli Eraclidi.
Figli di Eracle e Deianira.
Altre fonti.
Per Euripide, come racconta nella tragedia ""Gli Eraclidi"", era figlia di Eracle e quindi sorella di Illo anche Macaria.


Altri figli di Eracle.
Tespiadi.
Vengono definiti Eraclidi anche i 50 figli che Eracle ebbe dalle figlie di Tespio, chiamati poi Tespiadi, mentre soggiornava presso di lui.
Figli di Eracle ed Onfale.
Vengono definiti Eraclidi anche i discendenti di Eracle e della regina della Lidia, Onfale, figlia del fiume Iardano. La discendenza di Eracle avrebbe governato sulla regione per 505 anni, per essere poi detronizzata, dopo Candaule, da Gige, fondatore della dinastia mermnade. Tale ramo degli Eraclidi affermava di discendere dal dio del Sole che i Lidi chiamavano Sandone e i Greci identificavano, appunto, con Eracle.

Mitologia.
Quando Eracle ascese tra gli dei, i suoi figli, per sfuggire alla persecuzione di Euristeo, si rifugiarono presso Ceice, re di Eraclea Trachinia; ma Euristeo, minacciando guerra, chiese a Ceice di consegnarli. Gli Eraclidi allora lasciarono Eraclea Trachinia e si dispersero per tutta la Grecia. In seguito chiesero la protezione degli Ateniesi, di cui era re Teseo, che non solo non li consegnò, ma dichiarò guerra al loro persecutore. I figli di Euristeo caddero in battaglia, e lo stesso Euristeo fuggì, ma, presso le Rocce Scironidi fu raggiunto e ucciso da un figlio di Eracle, Illo. Questi tagliò la testa ad Euristeo e la portò in dono alla madre di Eracle, Alcmena. Secondo Pausania e Pindaro Euristeo fu invece ucciso da Iolao, nipote di Eracle, e figlio del fratellastro di questi, Ificlo. Secondo Strabone invece Euristeo cadde in battaglia a Maratona.

Pausania riporta però una versione differente. Racconta, infatti, che fu lo stesso Ceice a suggerire agli Eraclidi di rifugiarsi presso Atene, poiché questa «aveva forze sufficienti per proteggerli»; Teseo si rifiutò di consegnarli a Euristeo, e questo provocò la guerra. Secondo un oracolo, Atene l'avrebbe vinta se uno dei figli di Eracle fosse stato sacrificato: Macaria, figlia di Eracle e Deianira, si uccise, e gli Ateniesi, vittoriosi, le dedicarono a Maratona una fonte, chiamata appunto fonte Macaria. Secondo Euripide gli Eraclidi si rifugiarono non da Teseo, ma dai suoi discendenti.

Il ritorno in patria.
Dopo la morte di Euristeo, secondo Apollodoro, gli Eraclidi tornarono nel Peloponneso, ma a un anno dal loro ritorno una pestilenza si abbatté sulla Grecia, e l'oracolo disse che ciò era avvenuto perché erano tornati troppo presto in patria. Così abbandonarono nuovamente il Peloponneso e tornarono a Maratona. Illo, che nel frattempo, come voluto dal padre aveva sposato Iole si recò a Delfi per consultare l'oracolo e sapere quando sarebbero potuti tornare. Questi rispose che sarebbero potuti tornare “alla terza messe”. Illo pensò che significasse tre anni, e, lasciato passare quel tempo, ritornò in Attica con il suo esercito, che venne però attaccato e sconfitto da Tisameno, figlio di Oreste, che allora regnava su Sparta. Gli Eraclidi allora consultarono nuovamente l'oracolo e appresero che con “terza messe” non s'intendevano tre anni, bensì tre generazioni.

Temeno, figlio di Aristomaco, che apparteneva alla terza generazione dopo Illo stava organizzando l'esercito e la flotta per invadere il Peloponneso, quando si presentò un indovino, di nome Carno, che predisse la distruzione dell'esercito se fossero andati nel Peloponneso; allora Ippote, uno degli Eraclidi, lo uccise. Dopo l'omicidio la flotta andò distrutta e l'esercito fu vittima di una carestia. Temeno allora consultò l'oracolo, e il dio disse che l'uccisore dell'indovino dovesse essere esiliato per dieci anni. Aggiunse che dovevano eleggere come capo un “trioculo”, qualcuno con tre occhi. Gli Eraclidi si misero in cerca di quest'uomo e infine si imbatterono in Ossilo. Questi era in sella ad un cavallo con un occhio solo. Gli Eraclidi ritennero che Ossilo fosse il personaggio indicato dall'oracolo e lo fecero loro comandante. Con Ossilo a capo dell'esercito tornarono nel Peloponneso, e uccisero Tisameno, re di Sparta.

Riferimenti storici.
Il ritorno degli Eraclidi sarebbe il ricordo leggendario dell'invasione dorica, avvenuta verso il 1100 a.C. Secondo altri, poi, gli Eraclidi furono anche i fondatori di Sparta, dopo aver distrutto la Sparta micenea (più precisamente Lacedemone).

"
"Bionica

La bionica (conosciuta anche come biomimetica, mimetica biologica) è l'applicazione di metodi e sistemi biologici trovati in natura nello studio e nel design di sistemi ingegneristici e della moderna tecnologia. In senso più stretto il termine in genere si riferisce alla branca dell'ingegneria biomedica che applica la cibernetica alla riproduzione di funzioni degli organismi viventi descritte dalla fisiologia, soprattutto dalla neurofisiologia e dall'elettrofisiologia, per esempio per la creazione di organi artificiali facenti parte del sistema nervoso o da esso controllati.

Alcune applicazioni sono nell'acquisizione di informazione mediante organi di senso artificiale e della circolazione dei segnali nelle reti nervose.

Descrizione.
La parola ""bionico"" fu coniata da Jack E. Steele nel 1958, probabilmente originandola dal lemma greco ""βίον"" (pronunciato ""bion""), che significa ""unità di vita"", e il suffisso -ic, che significa ""come"", ""simile a"" o ""nella maniera di"", da cui quindi ""come la vita"". Diversi dizionari, comunque, spiegano anche che la parola è formata dai termini ""biologia"" e ""elettronica"".

Si tratta di una scienza interdisciplinare che applica teorie e tecniche biologiche, fisiche e matematiche basandosi su due fondamentali considerazioni operative:
A) che una macchina artificiale possa svolgere compiti in maniera similare ad un sistema biologico;
B) che i vantaggi di un sistema biologico dipendano dall'accumulo e riutilizzo dei dati, dalla correlazione di numerosi dati provenienti da numerosi sensori e dai processi di trasferimento utilizzati.
Queste due fondamenta forniscono l'ispirazione per il tracciamento delle linee guida tipiche delle ricerche di bionica che possono essere riassunte come segue.
1) La biologia svolge la prima fase con il suo lavoro di osservazione, studio ed analisi degli esseri viventi con la conseguente redazione di uno schema di funzionamento.
2) La matematica formalizza un modello a partire dallo schema funzionale.
3) La fisica o l'ingegneria sintetizzano quanto sopra sì da costruire un modello riproducente la funzione d'interesse.

Si definisce ""copia omologica"" quel sistema bionico in cui viene riprodotto artificialmente l'esatto schema funzionale biologico, mentre si definisce ""modello simulato"" il sistema bionico in cui vengono sintetizzati i parametri funzionali del modello biologico in modo da riprodurre la medesima funzionalità di questo senza però riprodurre esattamente il suo schema.
Nei sistemi complessi potrebbe essere possibile osservare un insieme delle due tecniche.

Branche scientifiche strettamente legate alla bionica sono la cibernetica (dato che i sistemi biologici sono fortemente retroattivi e lo studio della retroattività è particolarmente importante in cibernetica), la teoria dell'informazione (in quanto, come già detto in B viene sviluppato lo studio del trasferimento dei dati) nonché, più in generale, l'informatica la quale da una parte potrebbe prendere a prestito concetti sviluppati in bionica e dall'altra l'aiuta, mediante l'uso di simulatori, permettendo l'affinamento dei modelli prima della produzione dei prototipi.

Galleria d'immagini.
Un robot (ultimo video) imita una Periplaneta americana (primo video) e un Hemidactylus platyurus (secondo video).
Storia.
Il nome biomimetica fu coniato da Otto Schmitt negli anni '50. Il termine bionica fu coniato da Jack E. Steele nel 1958 mentre lavorava all""'Aeronautics Division House"" presso la Wright-Patterson Air Force Base a Dayton. Comunque, termini come biomimicry o biomimetica sono preferiti in tecnologia per evitare confusione con il termine medico omonimo. Nel 1972 Martin Caidin utilizzò il termine ""Cyborg"", che ispirò la serie ""L'uomo da sei milioni di dollari"". Caidin fu giornalista di aviazione industriale, prima di diventare sceneggiatore.

Metodi.
Spesso lo studio della bionica enfatizza implementando una funzione trovata in natura piuttosto che la sola imitazione di strutture biologiche. Per esempio, in informatica, la cibernetica tenta di modellare i ""feedback"" e i meccanismi di controllo che sono inerenti nell'intelligenza, mentre l'intelligenza artificiale tenta di modellare le funzioni d'intelligenza a prescindere dal modo per raggiungere tale scopo.
Il copiare consapevolmente esempi e meccanismi dalla natura, organismi e ecologia, è una forma di ""case-based reasoning"", considerando la natura come un database di soluzioni che già lavorano. La selective pressure posta su tutti gli esseri viventi minimizza e rimuove i difetti.
Si può dire che tutta l'ingegneria sia una forma di biomimetica, le moderne origini di questo campo sono attribuite a Richard Buckminster Fuller e lo studio di Janine Benyus.
Si possono distinguere tre livelli biologici nella fauna e nella flora, ove la tecnologia prende esempio:



Usi specifici del termine.
Medicina.
Bionica è un termine che si riferisce a concetti dalla biologia all'ingegneria e viceversa. Ma ci sono due differenti punti di vista riguardo al significato. In medicina, bionica significa impianto o miglioramento di organi o parti del corpo grazie a versioni elettroniche. Impianti bionici differiscono dalle protesi imitando le funzioni originali molto fedelmente, o addirittura migliorandole.
""""Bionik"""" in lingua tedesca, significa tentare di sviluppare soluzioni ingegneristiche dal modelli biologici, plasmati dall'evoluzione. Un esempio reale è l'impianto cocleare per la sordità. Dal 2004 un cuore artificiale esiste per gli impianti. Significativi sviluppi ci si aspetta dalla nanotecnologia. Un dispositivo nano è il respirocyte, una cellula rossa artificiale sviluppata da Robert Freitas. Kwabena Boahen dal Ghana fu professore nel dipartimento di bioingegneria dell'Università della Pennsylvania. Durante gli otto anni al Penn, sviluppò una retina in silicone che processava le immagini come quella naturale. Confermò i risultati comparando i segnali elettrici su occhi di salamandra. Nel 2007 l'azienda scozzese Touch Bionics lanciò la prima mano bionica, ""i-Limb Hand"". A maggio 2010, 1.200 pazienti hanno ricevuto questa protesi.

Politica.
Una forma in politologia della biomimetica è il bioregionalismo, ove i confini politici si conformano a quelli naturali (ecoregioni) piuttosto che culturali dell'uomo o di conflitti.
Critiche di questo approccio spesso argomentano che la selezione ecologica è di per sé un modello povero di mimetismo e ""manufacturing complexity"" o confltto, e che il libero mercato agisce per cooperazione consapevole, accordi, e standard più dell'efficienza – più analoga alla selezione sessuale. Charles Darwin stesso sosteneva il bilanciamento nella selezione naturale – i suoi contemporanei evitavano di discutere apertamente di sessualità, o qualunque argomentazione riguardo al libero mercato basato sulla persuasione e non sul valore.
Avvocati dell""'anti-globalization movement"", argomentano che il processo di mondializzazione di standard, finanza e marketing, sono già esempi di ""runaway evolution"" come argomentato da Ronald Fisher – rendendo il sistema appetibile al consumatore ma non efficiente nell'uso di energie e materie prime. Biomimetica, argomentano, è una strategia per ristabilire l'efficienza naturale. Biomimetismo è il secondo principio del Capitalismo naturale.

Altri usi.
""Business biomimetics"" è l'ultimo sviluppo nelle applicazioni di biomimetica. Applica i principi e pratiche derivanti da sistemi biologici alle strategie aziendali, processi, organizzazioni e strategic thinking. È stato utilizzato con successo in industrie in FMCG, difesa, enti governativi, packaging e servizi. Basato sul lavoro di Phil Richardson dell'Università di Bath l'approccio fu lanciato alla Camera dei lord nel maggio 2009.
Più specificatamente, è una ""creativity techniques"" che prova a usare la natura per avere idee in soluzioni ingegneristiche. Questo approccio è motivato dal fatto che i sistemi biologici sono stati ottimizzati nel tempo dall'evoluzione. In chimica, una ""sintesi biomimetica"" è una sintesi chimica ispirata da processi biochimici.
Un altro più recente significato si riferisce all'unione di organismi con macchine, sistemi ibridi combinazioni di biologia e ingegneria, che possono essere definiti come organismi cibernetici (cyborg). Il lavoro di Kevin Warwick, sperimentazione di un impianto che trasmette ultrasuoni via sistema nervoso, ne è una dimostrazione.

Studi universitari.
L'Università di Pisa propone nella sua offerta formativa il corso di laurea in Ingegneria bionica, in collaborazione con la Scuola Universitaria Superiore Sant'Anna.



"
"Climene

"
"Ocipete

Ocipete (greco antico Ὠκυπέτε) è un personaggio della mitologia greca era una delle Arpie, figlie di Taumante e di Elettra.

Okypede viene da wjkuv"", ""veloce"" più il verbo rJevw, ""scorrere"" quindi significa ""colei che scorre veloce"".

Mitologia.
Ocipete sorvegliava le sue sorelle e le aiutava a tormentare Fineo, accecato e punito dagli dei, impedendogli di mangiare alcun cibo. Fineo aveva il dono della profezia e gli Argonauti andarono a consultarlo. 
Fineo chiese loro di liberarlo dalle arpie e i due figli di Borea, Caleno e Zete uscirono per attaccarle. Ocipete fu sconfitta e cadde nel Peloponneso. 
Ocipete chiese agli dei pietà per lei e le sue sorelle, Iris si rivolse a Caleno e Zete per fermarli e, in cambio della pace, le Arpie promisero di smettere di tormentare Fineo. Dopodiché si nascosero in una grotta di Creta.
"
"Thymallus thymallus

Thymallus thymallus (Linnaeus 1758), conosciuto comunemente come temolo, è un pesce d'acqua dolce della famiglia Salmonidae.

Distribuzione e habitat.
La specie è presente nell'Europa centro-settentrionale, in un'area d'origine che si estende dalla Scandinavia a nord fino all'Italia settentrionale a sud, dalla Francia a ovest fino alla Russia europea ad est. Nel passato più o meno recente è stato introdotto anche con successo in aree o Stati diversi da quelli di origine, come in Spagna nella regione del fiume Tago, in Scozia o in alcuni corsi d'acqua dell'Italia centrale.

Predilige fiumi e torrenti limpidi, con acque ben ossigenate, ma non troppo rapide con fondo sassoso e ghiaioso. Ha abitudini gregarie e vive in branchi formati anche da molti individui.

Descrizione.
È un pesce dal corpo affusolato, con una piccola bocca munita di denti minuti. La caratteristica morfologica principale della specie è una pinna dorsale molto sviluppata, in particolare nei maschi, composta da raggi molli. Le squame sono grandi e circolari. La colorazione è argentea, con il dorso tendente al verde pallido. I fianchi possono presentare dei piccoli punti neri, più o meno fitti. Durante il periodo dell'accoppiamento il maschio presenta la pinna dorsale bordata di rosso.
Il temolo è un pesce di taglia media. Misura 30 cm circa a 3-4 anni con un peso di 200-300 g, raramente raggiunge e supera i 50 cm (1 kg) a circa 10-14 anni di età.

Riproduzione.
La riproduzione avviene in primavera: la coppia dopo il corteggiamento depone da 2000 a 8000 uova di 3 mm di diametro nei bassi fondali sabbiosi e fangosi dei corsi d'acqua e quindi coperte con un sottile velo di sabbia. Le uova si schiudono dopo un'incubazione di alcune settimane. Gli avannotti sono indipendenti non appena consumato il sacco vitellino.

Alimentazione.
Si nutre di insetti e di invertebrati, acquatici e non.

Pesca.
È preda ambita dai pescatori. Le sue carni sono considerate pregiate.

Conservazione.
La specie è molto sensibile agli inquinamenti delle acque, per questo il suo areale si è notevolmente contratto negli ultimi 50 anni, inoltre risente dei frequenti sbalzi di livello causati dalla presenza di dighe.
In Italia è presente una varietà cromatica endemica chiamata temolo pinna blu, un tempo era presente in tutti gli affluenti di sinistra del Po, ma a causa dell'inquinamento delle acque, dell'introduzione di specie alloctone, della pesca e degli sbarramenti lungo i corsi dei fiumi oggi è presente solo nei corsi d'acqua più integri.

"
"Sistema linfoide

Il sistema linfoide fa parte del sistema circolatorio e del sistema immunitario; comprende una rete di vasi linfatici che trasportano verso il cuore un liquido chiaro chiamato linfa (dal latino, ""Lympha"" ""acqua""). Il sistema linfatico è stato descritto la prima volta nel XVII secolo in modo indipendente da Olaus Rudbeck e Thomas Bartholin. A differenza del sistema cardiovascolare, il sistema linfatico non è un sistema chiuso. Il sistema circolatorio umano filtra una media di 20 litri di sangue al giorno attraverso i capillari, che rimuovono dal circolo il plasma ma non le cellule del sangue. Circa 17 litri di plasma filtrato vengono riassorbiti direttamente nei vasi sanguigni, mentre i restanti tre litri rimangono nel liquido interstiziale. Una delle funzioni principali del sistema linfatico è quello di garantire un percorso alternativo di ritorno al sangue per i tre litri in eccedenza. L'altra funzione è quella di difesa nel sistema immunitario. La linfa è molto simile al plasma sanguigno: contiene linfociti e altri globuli bianchi, oltre che scorie e detriti cellulari insieme con batteri e proteine. Gli organi associati sono composti da tessuto linfoide e sono i siti di produzione dei linfociti. I linfociti sono concentrati nei linfonodi. La milza e il timo, sono organi linfoidi del sistema immunitario. Le tonsille sono organi linfatici associati al sistema digestivo. I tessuti linfoidi contengono linfociti, e altri tipi di cellule accessorie. Il sistema comprende tutte le strutture dedicate alla circolazione e la produzione di linfociti (il componente primario cellulare della linfa), il midollo osseo, e il tessuto linfoide associato all'apparato gatrointestinale (GALT). Altri animali, come per esempio gli uccelli, possiedono altri organi linfatici, come la borsa di Fabrizio. Il sangue non viene a contatto diretto con le cellule parenchimali e tessuti dell'organismo (fatta eccezione nel caso di traumi che provocano la rottura di uno o più vasi sanguigni), ma filtra attraverso i vasi sanguigni e grazie allo scambio microvascolare diventa fluido interstiziale, che viene a contatto con le cellule parenchimali. La linfa è il liquido che si forma quando il fluido interstiziale entra nei vasi linfatici, e viene spostata lungo questa rete vasale da contrazioni intrinseche o per via della compressione estrinseca dei vasi linfatici operata dai tessuti esterni (ad esempio, le contrazioni dei muscoli scheletrici), o grazie ai cuori linfatici in alcuni animali. L'organizzazione dei linfonodi e del drenaggio segue quella del corpo; pertanto, il drenaggio linfatico della testa, gli arti, e le pareti della cavità corpo segue un percorso esterno, e il drenaggio linfatico del torace, addome e cavità pelvica segue un percorso interno. Infine, i vasi linfatici si svuotano nei dotti linfatici, che scaricano nella vena succlavia, vicino alla congiunzione la vena giugulare interna.

Struttura.
Il sistema linfatico è costituito da organi linfatici, la rete conduzione dei vasi linfatici, e la linfa.

Nella parete gastrointestinale l'appendice pur avendo la mucosa simile a quella del colon, presenta una massiccia presenza di linfociti.

Tessuto linfoide.
Timo.
Il timo è un organo linfatico primario e il sito di maturazione delle cellule T, i linfociti del sistema immunitario adattativo. Il timo aumenta di dimensioni, dalla nascita in risposta alla stimolazione antigenica postnatale, per poi regredire dopo la pubertà, quando viene in gran parte sostituito da tessuto adiposo. Tuttavia, residuo linfopoiesi T continua per tutta la vita adulta. La perdita o la mancanza di timo provoca una grave immunodeficienza con conseguente aumento della suscettibilità alle infezioni. Nella maggior parte delle specie, il timo è costituito da lobuli divisi da setti di epitelio ed è pertanto un organo epiteliale. Cellule T mature, proliferano e subiscono un processo di selezione nella corteccia timica prima di entrare nel midollo per interagire con le cellule epiteliali. Il timo fornisce un ambiente ideale per lo sviluppo di cellule T da cellule progenitrici ematopoietiche. Inoltre, le cellule stromali del timo permettono la selezione di un repertorio di cellule T auto-funzionale e tollerante, grazie a questi processi l'organo è in grado di garantire la tolleranza centrale.

Milza.
La milza ha la funzione di produrre cellule del sistema immunitario al fine di eliminare gli antigeni; rimuovere le particelle e le cellule del sangue vecchie, soprattutto eritrociti; produrre globuli bianchi durante la vita fetale.

La milza sintetizza anticorpi nella polpa bianca e rimuove batteri e cellule del sangue che arrivano da linfonodi e circolazione linfatica. Uno studio pubblicato nel 2009, effettuato con l'ausilio di topi, ha rilevato che la milza contiene la metà dei monociti del corpo all'interno della polpa rossa. Questi monociti, passano nei tessuti danneggiati (come il cuore), si trasformano in cellule dendritiche e macrofagi, e promuovono la guarigione del tessuto. La milza è il centro delle attività dei fagociti mononucleati e può essere considerata analoga ad un grande linfonodo, visto che la sua assenza provoca una predisposizione a certe infezioni. Come il timo, la milza ha solo vasi linfatici efferenti: le arterie gastriche brevi e l'arteria splenica forniscono con il sangue all'organo. I centri germinali sono irrorati da arteriole chiamate ""radichette."" Fino al quinto mese di sviluppo prenatale, la milza produce globuli rossi, mentre dopo la nascita il midollo osseo diviene l'unico responsabile dell'emopoiesi, mentre la milza mantiene la capacità di produrre linfociti. La milza può immagazzinare fino al 25% di globuli rossi e linfociti, per renderli disponibili in caso di emergenza.

I linfonodi.
Un linfonodo è una raccolta organizzata di tessuto linfoide, attraverso cui passa la linfa nel suo cammino verso il sangue. I linfonodi sono situati ad intervalli lungo il sistema linfatico. Diversi vasi linfatici afferenti trasportano la linfa al linfonodo che la filtra e la rilascia in un vaso efferente. Ci sono tra i cinque e i seicento linfonodi nel corpo umano, molti dei quali sono raggruppati in diverse regioni, come nelle ascelle e nelle zone addominali. Gruppi linfonodali si trovano comunemente alla base degli arti (inguine, ascelle) e nel collo, perché la linfa viene raccolta dalle regioni del corpo propense alla contaminazione da agenti patogeni. Il linfonodo è costituito da follicoli, che si trovano in una porzione esterna chiamata corteccia. La porzione interna è chiamata midollo e circonda la corteccia su tutti i lati tranne che in una porzione nota come ilo. L'ilo forma una depressione sulla superficie del linfonodo, che gli conferisce la caratteristica forma di fagiolo o ovoidale. Il vaso linfatico efferente emerge direttamente dall'ilo, e anche le arterie e le vene che alimentano il linfonodo entrano ed escono attraverso di esso. La paracorteccia circonda il midollo, ed è provvista di cellule T immature e mature, diversamente dalla corteccia, che possiede cellule T immature o timociti. I linfociti entrano nei linfonodi attraverso venule endoteliali specializzate situate nella paracorteccia. Un follicolo linfatico è un denso insieme di linfociti, il cui numero, dimensione e configurazione cambiano a seconda dello stato funzionale del linfonodo. Ad esempio, i follicoli si espandono in modo significativo quando incontrano un antigene esogeno. La selezione di cellule B o ""linfociti B"", si verifica nel centro germinale dei linfonodi.

Altro tessuto linfoide.
Il tessuto linfoide associato al sistema linfatico svolge funzioni immunitarie per la difesa dell'organismo contro le infezioni e la diffusione dei tumori. È costituito da tessuto connettivo attraverso cui passa la linfa, formato da fibre reticolari, contenente vari tipi di leucociti, soprattutto linfociti. Regioni del tessuto linfoide densamente occupate da linfociti sono conosciute come ""follicoli linfoidi"". Il tessuto linfoide può essere sia strutturalmente ben organizzato come nel caso dei linfonodi o può essere costituito da follicoli linfoidi poco organizzati come nel MALT. Anche il sistema nervoso centrale ha vasi linfatici, come scoperto dai ricercatori dell'Università della Virginia. La ricerca di cellule T dentro e fuori delle meningi ha portato alla scoperta di vasi linfatici funzionali lungo i seni durali, anatomicamente integrati nella membrana che circonda il cervello.

Vasi linfatici.
I vasi linfatici conducono la linfa nelle diverse parti del corpo. Comprendono i vasi tubolari dei capillari linfatici, il dotto linfatico destro e il dotto toracico (il dotto linfatico sinistro). I capillari linfatici sono responsabili dell'assorbimento del liquido interstiziale dai tessuti, mentre i vasi linfatici spingono il fluido assorbito nei collettori più grandi, dove infine ritorna al flusso sanguigno attraverso la vena succlavia. Questi vasi sono chiamati anche i canali linfatici. I vasi linfatici sono responsabili del mantenimento dell'equilibrio dei fluidi corporei. La rete di capillari e vasi linfatici lavora per drenare e trasportare in modo efficiente il fluido, insieme a proteine e antigeni, fino al sistema circolatorio. Le valvole intraluminali assicurano un flusso unidirezionale di linfa senza riflusso. Il flusso unidirezionale è ottenuto tramite due sistemi di valvole, primario e secondario. I capillari sono a fondo cieco, e le valvole alle estremità dei capillari utilizzano giunzioni specializzate per l'ancoraggio dei filamenti al fine di consentire un flusso unidirezionale ai vasi primari. I vasi linfatici di raccolta, invece, spingono la linfa grazie all'azione combinata delle valvole intraluminali e cellule muscolari linfatiche.

Sviluppo.
I tessuti linfatici cominciano a svilupparsi entro la fine della quinta settimana di sviluppo embrionale. I vasi linfatici si originano dai sacchi linfatici che nascono dalle vene in via di sviluppo, derivate dal mesoderma. I primi sacchi linfatici a comparire sono i sacchi linfatici giugulari nella giunzione fra vene giugulari e succlavia. Dai sacchi linfatici giugulari, le reti capillari linfatiche si diffondono nel torace, arti superiori, collo e testa. Alcuni dei plessi si ingrandiscono e formano i vasi linfatici nelle rispettive regioni. Ogni sacco linfatico giugulare mantiene almeno una connessione con la sua vena giugulare, nella porzione superiore del dotto toracico. La successiva sacca linfatica che appare è quella retroperitoneale alla radice del mesentere dell'intestino. Si sviluppa dalla vena cava primitiva e vene mesonefriche. Il plesso capillare e i vasi linfatici diffondono dal sacco linfatico retroperitoneale ai visceri addominali e al diaframma. Gli ultimi sacchi linfatici (posteriori) si sviluppano dalle vene iliache. Le sacche posteriori producono reti capillari e i vasi linfatici della parete addominale, della regione pelvica, e degli arti inferiori. Le sacche posteriori si uniscono alla cisterna nel chilo e perdono le loro connessioni con le vene adiacenti. Con l'eccezione della parte anteriore del sacco da cui si sviluppa la cisterna del chilo, tutte le sacche vengono invase da cellule mesenchimali e sono convertite in gruppi di linfonodi. La milza si sviluppa dalle cellule mesenchimali tra gli strati del mesentere dorsale dello stomaco. Il timo dalla terza tasca faringea.

Funzioni.
Il sistema linfatico ha molteplici funzioni interdipendenti:

Trasporto degli acidi grassi.
I vasi linfatici chiamati chiliferi si trovano nel tratto gastrointestinale, soprattutto nel piccolo intestino. Molti nutrienti assorbiti dal tenue passano al sistema venoso portale attraverso la vena porta nel fegato per essere elaborati; i grassi (lipidi) invece vengono mandati al sistema linfatico per essere trasportati alla circolazione sanguigna attraverso il dotto toracico (a parte qualche eccezione, come i trigliceridi a catena media che diffondono passivamente dal tratto gastrointestinale al sistema portale). La linfa arricchita è chiamato chilo. Le sostanze nutritive che vengono rilasciate al sistema circolatorio vengono elaborate dal fegato, e passano attraverso la circolazione sistemica.

La funzione immunitaria.
Il sistema linfatico svolge un ruolo importante nel sistema immunitario, in particolare per le cellule del sistema immunitario adattivo tra cui le cellule T e le cellule B. Le cellule del sistema linfatico reagiscono agli antigeni presentati dalle stesse cellule o da altre cellule dendritiche. Quando un antigene viene riconosciuto, inizia una cascata immunologica che coinvolge l'attivazione e reclutamento di cellule, la produzione di anticorpi e citochine e il reclutamento di altre cellule immunologiche come macrofagi.

Patologia.
Lo studio di drenaggio linfatico dei vari organi è importante per la diagnosi, la prognosi e il trattamento del cancro. Il sistema linfatico, a causa della sua vicinanza a molti tessuti del corpo, è responsabile del trasporto di cellule cancerose tra le varie parti del corpo in un processo chiamato metastasi. I linfonodi possono intrappolare le cellule tumorali, ma se non riescono a distruggerle possono diventare sede di tumori secondari. 

Linfoadenopatia.
La linfoadenopatia si riferisce all'ingrossamento di uno o più linfonodi. Piccoli gruppi o singoli linfonodi si ingrossano in risposta a infezioni o infiammazioni. In questo caso si parla di linfoadenopatie locali, mentre quando sono coinvolti molti linfonodi in diverse zone del corpo, si parla di linfoadenopatia generalizzata.

Linfedema.
Il linfedema è il gonfiore causato dall'accumulo di linfa, che può verificarsi se il sistema linfatico è danneggiato o in seguito a malformazioni. Di solito colpisce gli arti, oppure il viso, collo e l'addome. In uno stato estremo, chiamato elefantiasi, l'edema progredisce finché la pelle diventa spessa e con un aspetto simile alla pelle degli elefanti.

Cancro.
Il cancro del sistema linfatico può essere primario o secondario. Con linfoma ci si riferisce al cancro che nasce dal tessuto linfatico. Leucemie e linfomi linfoidi sono considerati tumori dello stesso tipo di linea cellulare. Sono chiamati leucemie, quando si trovano nel sangue o midollo e linfomi, quando si trovano nel tessuto linfatico . Sono raggruppati sotto il nome di neoplasie linfoidi.


Storia.
Ippocrate, nel V secolo a.C. è stato uno dei primi a parlare del sistema linfatico. Nel suo lavoro ""sulle articolazioni"", cita i linfonodi in una sola frase. Rufo di Efeso, un medico romano, ha identificato i linfonodi ascellari, inguinali e mesenterici e il timo fra il I e il II secolo d.C. La prima menzione di vasi linfatici si deve, nel III secolo d.C, a Erofilo, anatomista greco di Alessandria. Gli studi di Rufo ed Erofilo sono poi ampliati dal medico greco Galeno, che descrive i vasi chiliferi e i linfonodi mesenterici, dopo aver sezionato delle scimmie e dei maiali nel II secolo d.C. A metà del XVI secolo, Gabriele Falloppio (scopritore delle tube di Falloppio), ha descritto i vasi chiliferi. Nel 1563 Bartolomeo Eustachi, professore di anatomia, ha descritto il dotto toracico chiamandolo ""vena alba thoracis."" Nel 1622, il medico Gaspare Aselli, ha identificato i vasi linfatici dell'intestino nei cani e definendoli ""venae alba et lacteae,"" ora conosciuti come vasi chliferi. Aselli li ha definiti vasi di quarto tipo (oltre arterie, vene e nervi), e ha confutato alcune delle affermazioni di galeno (che il chilo fosse trasportato dalle vene), pur appoggiando l'ipotesi che i vasi chiliferi portassero il chilo al fegato. Aselli ha identificato anche il dotto toracico, ma non è riuscito a notare la sua connessione con i vasi chiliferi. Questo collegamento è stato descritto da Jean Pecquet nel 1651, che ha trovato un liquido bianco mischiato col sangue nel cuore di un cane. Sospettando che fluido fosse il chilo e ipotizzando che il suo flusso aumentasse in seguito a un aumento di pressione addominale, lo ha tracciato fino al condotto toracico, e a una sacca che ha chiamato ""receptaculum chyli,"" oggi conosciuta come cisterna del chilo; ulteriori indagini lo hanno portato a scoprire che il contenuto dei vasi chiliferi entra nel sistema venoso attraverso il dotto toracico. Johann Veslingius ha disegnato i primi schizzi dei vasi chiliferi umani nel 1647. L'idea che il sangue circola attraverso il corpo si è affermata grazie a un lavoro di William Harvey, pubblicato nel 1628. Nel 1652, Olaus Rudbeck (1630-1702), un svedese, ha scoperto alcuni vasi nel fegato contenenti un liquido chiaro (e non bianco), chiamati ""vasi epatico-acquosi"". Ha anche evidenziato come venissero svuotati nel dotto toracico, e che fossero dotati di valvole. Pur avendo annunciato le sue scoperte alla corte della regina Cristina di Svezia, non ha pubblicato i suoi risultati per un anno. Conclusioni simili intermedi sono state pubblicate da Thomas Bartholin, che nel suo lavoro ha evidenziato come questi vasi siano presenti ovunque nel corpo, non solo nel fegato. Bartholin è stato anche il primo ad aver usato il termine vasi linfatici. Questo aveva portato a un'aspra contesa tra uno degli allievi di Bartolini, Martin Bogdan, e Rudbeck, da lui accusato di plagio. le idee di Galeno hanno prevalso nel campo della medicina fino al XVII secolo, e le sue idee erano strenuamente difese da molti medici. Alexander Monro, della University of Edinburgh Medical School, fu il primo a descrivere la funzione del sistema linfatico in dettaglio.
"
"Olympe de Gouges

Nel 1788 pubblicò le ""Réflexions sur les hommes nègres"" in cui prendeva posizione contro la schiavitù, e nel 1791 la ""Dichiarazione dei diritti della donna e della cittadina"", in cui dichiarava l'uguaglianza politica e sociale tra uomo e donna. Il 3 Novembre 1793 fu ghigliottinata perché si era opposta all'esecuzione di Luigi XVI e pare avesse attaccato il Comitato di Salute Pubblica (""perché si era dimenticata le virtù che convengono al suo sesso""). Con la sua morte si avvia non solo la repressione spietata di ogni dissidenza (si veda anche Condorcet), ma un'involuzione liberticida, il tutto dovuto allo stato di guerra ormai permanente posto in essere dalle potenze alleate e controrivoluzionarie (Prussia, Inghilterra, Austria e Russia).

Biografia.
Montauban.
Nata il 7 maggio 1748 a Montauban, Marie Gouze è dichiarata figlia di Pierre Gouze e di Anne-Olympe Mouisset, sposata nel 1737, ma ella apprende ben presto, dalla madre, di essere la figlia naturale del poeta Jean-Jacques Le Franc de Pompignan, padrino di sua madre.

Nel 1765, sposa Louis-Yves Aubry e si trova subito madre di un bambino e quasi subito vedova. Delusa dalla sua esperienza coniugale, rifiutò in seguito sempre di risposarsi, considerando il matrimonio come ""la tomba della fiducia e dell'amore"".

Si farà chiamare col nome di « Marie-Olympe », o più semplicemente di « Olympe », e aggiunse la particella ""de"" al suo patronimo « Gouze » o piuttosto « Gouges ».
Verso il 1770 lascia Montauban col figlio Pierre, futuro generale dell'esercito della Repubblica, per andare a Parigi a raggiungere la sorella sposata con un medico a Parigi, dove sognava di dare al figlio un'educazione adeguata.

Parigi e il teatro.
A Parigi lega con un alto funzionario della marina, direttore di una potente compagnia di
trasporti militari che lavorava con lo Stato. Egli le domanda di sposarlo, lei rifiuta, ma il loro legame dura fino alla rivoluzione. È dunque falso affermare che Marie-Olympe de Gouges era una « cortigiana ». Coabita con vari uomini che l'aiutano finanziariamente a mantenere un tenore di vita borghese. Ha avuto certo passioni e amori, ma nulla in confronto al libertinaggio praticato a Versailles o dall'alta borghesia parigina. Dal 1778 iniziò a cimentarsi nello scrivere delle commedie, dato che il teatro era passione di tutta la sua vita. Indipendentemente dal suo teatro politico che è stato rappresentato ai tempi della rivoluzione, la commedia che l'ha resa celebre ai suoi tempi è stata ""l'Esclavage des Noirs"", pubblicata nel 1792 e inserita nel repertorio della Comédie-Française col titolo di ""Zamore e Mirza, o il felice naufragio"". Questa commedia e un'altra intitolata ""le Marché des Noirs"" (1790), come anche le sue ""Riflessioni sugli uomini negri"" (1788) le hanno permesso di farsi ammettere alla Società degli amici dei Neri, la lobby degli abolizionisti, creata nel 1788 da Brissot.

La Rivoluzione.
Nel 1788, pubblica due opuscoli politici che suscitano clamore e dibattiti in quel periodo, in particolare sul ""Journal général de France"", ma anche in altri giornali. Olympe sviluppa allora un progetto d'impostazione patriottica nella sua celebre ""Lettera al Popolo"", proponendo un vasto programma di riforme sociali e societarie nelle sue ""Osservazioni patriottiche"". Questi scritti sono seguiti da altri nuovi opuscoli indirizzati ai rappresentanti delle tre principali legislature della rivoluzione, ai club patriottici e a diverse personalità tra cui Mirabeau, La Fayette e Necker da lei ammirato particolarmente. Le sue posizioni sono sempre molto vicine a quelle degli ospiti del salotto di Auteuil di Madame Helvétius, moglie del filosofo Adrien Helvétius.

In questo luogo di incontri culturali, dove si difendeva il principio di una monarchia costituzionale, venivano discussi anche molti altri argomenti concernenti l'emancipazione della società francese e in particolare del ruolo in essa della donna. In relazione con il marchese de Condorcet e con sua moglie Sophie de Grouchy, la Gouges si unisce alle posizioni dei Girondini nel 1792. Frequenta anche François-Joseph Talma, Charles marchese de Villette, Louis Sebastien Mercier e Michel de Cubières, segretario generale della Comune dopo il 10 agosto. Grazie a loro, Olympe diviene repubblicana come del resto molti dei membri della società d'Auteuil e tutti si opposero alla condanna a morte di Luigi XVI.

Il 16 dicembre 1792 Olympe de Gouges si offre di assistere Malesherbes nella difesa del re davanti alla Convenzione, ma la sua richiesta è rigettata con dispetto. Ella sostiene che le donne sono capaci di assumere delle responsabilità tradizionalmente riservate agli uomini e, praticamente in tutti i suoi scritti, chiede che le donne vengano ammesse ai dibattiti politici e sociali. Scrive: «La donna ha il diritto di salire sul patibolo; ella dovrà anche avere il diritto di salire sulla tribuna.» Per prima cosa, ottiene che le donne siano ammesse a una cerimonia a carattere nazionale, « la festa della legge » del 3 giugno 1792 poi alla commemorazione della presa della Bastiglia il 14 luglio 1792.

Olympe de Gouges fa della difesa dei diritti delle donne un compito che assolve con ardore. Rivolgendosi a Maria Antonietta redige la ""Dichiarazione dei diritti della donna e della cittadina"", ricalcata dalla Dichiarazione dei diritti dell'uomo e del cittadino del 1789, nella quale afferma l'uguaglianza dei diritti civili e politici tra i due sessi, insistendo perché si restituiscano alla donna quei diritti naturali che la forza del pregiudizio le ha sottratto. In quell'epoca il suffragio era basato sul censo (a un operaio il voto costava tre giornate di lavoro) e la maggioranza del popolo francese, non poteva permettersi di andare al voto. Olympe chiede la possibilità di sciogliere un matrimonio e l'instaurazione del divorzio, ammesso all'indomani della rivoluzione. Avanza l'idea di un contratto firmato tra concubini e milita per la libera ricerca della paternità e il riconoscimento dei figli nati fuori dal matrimonio.

È anche tra le prime persone promotrici di un sistema di welfare, formulando a grandi linee un sistema di protezione materna e infantile e raccomanda la creazione di seminari nazionali per combattere la disoccupazione. Analogamente propone la creazione di alloggi per i non abbienti e quella di ricoveri dignitosi per i mendicanti.

La fine.
Nel 1793 ella assume l'accusa contro i responsabili delle atrocità del 2 e 3 settembre 1792, indicando tra questi in particolare Marat. Sospettando poi che Robespierre aspiri alla dittatura, lo interpella con numerosi scritti che le valgono una denuncia al club dei Giacobini. Dopo la messa in stato di accusa del partito dei girondini alla convenzione, il 2 giugno 1793, indirizza una lettera piena di energia e di coraggio indignandosi di una misura presa contro i principi democratici (9 giugno 1793). La lettera è censurata già nel corso della lettura di essa in una pubblica assemblea. Opponendosi a una legge del marzo 1793 sulla repressione degli scritti denuncia il fatto che essa confligge con i principi repubblicani. Redige poi un manifesto di ispirazione federalista, dal titolo ""Le Tre urne o il Saluto della patria, da parte di un viaggiatore aereo"". Viene arrestata e deferita al tribunale rivoluzionario il 6 agosto 1793 dove viene messa sotto accusa per le posizioni assunte.

Benché ammalata è rinchiusa nella prigione dell'abbazia di Saint-Germain-des-Près, richiedendo invano cure adeguate. Inviata nella ""petite Force"" divide la cella con Madame de Kolly, una donna incinta già condannata a morte. Nell'ottobre seguente, ottiene il trasferimento nella pensione di Madame Mahay, una sorta di prigione per ricchi dove il regime carcerario era più blando e tollerante e dove, si dice, avrebbe avuto una relazione con un altro prigioniero. Questi la convince a tentare l'evasione, ma ella preferisce seguire le vie legali contrastando le pesanti accuse contro di lei, reclamando pubblicamente il processo con due manifesti molto coraggiosi che riuscì a far uscire clandestinamente di prigione.

Tradotta in tribunale il mattino del 2 novembre, appena 48 ore dopo l'esecuzione dei suoi amici girondini, viene condannata a morte. Contrariamente a quello che il biografo postumo Jules Michelet scrisse nel secolo successivo, le testimonianze dell'epoca affermano che ella salì sul patibolo senza alcun timore, con grande coraggio e dignità.
La sua ultima lettera è per suo figlio, l'aiutante generale Aubry de Gouges, che la disconobbe per paura di essere inquisito. Nella sua ""Dichiarazione dei Diritti della Donna"", aveva ribadito: ""Come la donna ha il diritto di salire sul patibolo, deve avere altresì il diritto di salire alle più alte cariche"". Ma il procuratore della Comune di Parigi, Pierre-Gaspard Chaumette, nel suo discorso ai repubblicani, aveva irriso alle sue dichiarazioni e manifestato compiacimento per la condanna a morte, meritata secondo lui, se non altro perché aveva ""dimenticato le virtù che convenivano al suo sesso"".

Olympe de Gouges venne sepolta presso il Cimitero della Madeleine.

Posterità.
Nella sua vita, Olympe de Gouges ha spesso subito pregiudizi (si diceva, per esempio, che non sapesse scrivere e qualcun altro scrivesse per lei) e, nello stesso tempo, una certa ostilità da parte delle donne e dopo la sua esecuzione sarà ricordata soprattutto come una prostituta.

Bisognerà attendere la fine della Seconda guerra mondiale perché Marie-Olympe de Gouges esca dalla caricatura e dall'aneddoto. Studiata, discussa, particolarmente negli Stati Uniti, in Giappone e in Germania, la sua originalità, la sua indipendenza di spirito, i suoi scritti coraggiosi e la sua generosità senza fine, la sua onestà intellettuale ne fanno una delle più belle figure umaniste della fine del Settecento.

In Francia, nei preparativi delle manifestazioni per il bicentenario della rivoluzione, i testi di Olympe de Gouges sono stati letti, editi, assicurandole una prima e modesta forma di riconoscimento.

Dopo l'ottobre 1989, grazie a l'iniziativa della storica Catherine Marand-Fouquet, molte petizioni sono state indirizzate alla presidenza della Repubblica per chiedere che le ceneri di Olympe de Gouges fossero portate al Pantheon. Nel novembre 1993, la stessa Catherine Marand-Fouquet iniziò una manifestazione davanti al Panthéon per commemorare il bicentenario dell'esecuzione di Olympe.

Il 7 marzo 2007, a Digione, durante la campagna presidenziale, Ségolène Royal ha promesso che, nel caso fosse stata eletta alla Presidenza della Repubblica, avrebbe trasferito le ceneri di Olympe de Gouges al Pantheon di Parigi.



"
"Ilizia

Ilizia di Amniso (dal greco ""Eiléithyia""), Eilithia, Eilythia, Ilithia, Eileithyia, Eileithyiai, o Eleuthia (dialetto cretese) è una figura della mitologia greca, probabilmente una divinità pre-olimpica, in taluni casi, in particolare nell<nowiki>'</nowiki>""Iliade"", indicata dai narratori in forma plurale, ""le Ilizie"".
Nonostante nessun mito la veda protagonista, è citata da numerose iscrizioni di nascite. Il suo nome appare in alcune tavolette di Cnosso redatte in Lineare B, che sono state analizzate attentamente e che mostrano una continuità di culto dal neolitico all'epoca classica.
Una particolarità è che essa risulta essere l'unica dea minoica a non avere per nome un aggettivo sostantivato.

Figlia di Zeus e di Era, e dunque sorella di Ebe, Ares ed Efesto, come è descritta da Esiodo, Apollodoro e Diodoro Siculo, viene altre volte identificata con Artemide, con Era o Demetra, tramite un procedimento di ipostasi. A Roma si confuse spesso anche con Giunone Lucina, mentre Pausania la descrive come ""brava filatrice"" e più anziana di Crono, identificandola nella Moira.
Secondo un inno del poeta Olen di Delo, è un'iperborea, madre di Eros.
È descritta come presente alla nascita di numerosi dei, tra i quali Eracle, Apollo e Artemide.
Secondo il III Inno Omerico ad Apollo, Hera catturò Ilizia, mentre stava tornando dal nord dagli Iperborei, per ostacolare le doglie di Leto per Artemide ed Apollo, essendone Zeus il padre. Le altre dee presenti a Delo per assistere alla nascita, mandarono allora Iris a prenderla. Non appena Ilizia mise piede sull'isola, iniziarono le doglie.

Funzione divina.
Inizialmente le Ilizie (nel plurale utilizzato da Omero) erano coloro che provocavano i dolori del parto. Solo successivamente, a Creta, l'Ilizia fu venerata come dea della fertilità, prima di affermarsi a Delo. Col passare del tempo il culto si diffuse in molte città Greche, in Etruria e in Egitto, e la sua funzione diventò quella di aiutare le partorienti.

Santuari, iconografia e simbologia.
La rappresentazione della dea non è costante, sebbene possano notarsi dei tratti peculiari comuni. Ad esempio, essa appare frequentemente nella ceramica durante la nascita di Atena e Dioniso.
Nella nascita di Atena appaiono più precisamente 2 Ilizie, con le mani protese al cielo, nel gesto dell'epifania.

Ad Ilizia furono consacrate delle caverne (probabilmente simboleggianti l'utero), che si ritiene fossero il suo luogo di nascita così come quello del suo culto, come menziona chiaramente l'Odissea; una delle più importanti è quella di Amniso, il rifugio di Cnosso, dove sono state trovate stalagmiti che probabilmente la rappresentano. La caverna di Creta ha suggestive stalattiti dalla forma di una doppia dea che causa le doglie e le ritarda; inoltre sono state anche trovate delle offerte votive. Qui fu probabilmente adorata durante il periodo Minoico-Miceneo.

Nel periodo classico, si trovano santuari di Ilizia nelle città cretesi di Lato e Eleutherna ed una grotta sacra ad Inatos.

Pausania, nel II secolo, fece un resoconto di un tempio arcaico ad Olimpia, con una cella dedicata al serpente salvatore della città (Sisipolis) e ad Ilizia. In esso è raffigurata Ilizia come una sacerdotessa-vergine che sfama un serpente con dolci torte di orzo ed acqua. Il tempio, infatti, commemora l'apparizione improvvisa di una vecchia con un bambino fra le braccia, proprio quando gli Eli stavano per essere minacciati da Arcadia; il bimbo, posto a terra fra i contendenti, si mutò in serpente, spazzando via gli Arcadi in volo, per poi sparire dietro la collina.

Ad Atene, stando a quanto scrisse Pausania, erano presenti molte raffigurazioni di Ilizia, una delle quali era stata portata da Creta; egli menzionò inoltre santuari di Ilizia a Tenea, ad Argo ed uno estremamente importante ad Aigion.

Molto interessante la terracotta dell'Heraion alla foce del Sele (conservata al Museo Archeologico Nazionale di Paestum) in cui la dea viene rappresentata nuda e in ginocchio dietro un mantello sostenuto da due genietti alati.

Ilizia, insieme ad Artemide e Persefone è spesso raffigurata con in mano delle torce per portare i bimbi verso la luce, fuori dall'oscurità; nella mitologia Romana infatti la sua controparte è rappresentata da Lucina (della luce).

Nei santuari greci sono presenti piccole figure votive di terracotta (kourotrophos) che raffigurano una bambinaia immortale che si prende cura di bimbi divini. Si pensa che questa figura possa essere collegata a Ilizia.

"
"Janez Potočnik

È stato commissario europeo per l'ambiente della Commissione Barroso II dal 9 febbraio 2010 al 31 ottobre 2014. In passato è stato ministro degli affari europei nell'esecutivo sloveno.

Biografia.
Ha iniziato la propria carriera ricoprendo la carica di vicedirettore (dal 1984 al 1987) e successivamente di direttore (dal 1993 al 2001) dell'Istituto di analisi macroeconomica e sviluppo di Lubiana; fra il 1988 ed il 1993 è stato ricercatore esperto presso l'Istituto di ricerca economica di Lubiana. Nel 1993 ha conseguito il dottorato in Economia presso l'Università di Lubiana.

È stato ministro nell'esecutivo sloveno fra il 2001 ed il 2002; ha ricoperto la carica di ministro agli Affari Europei dal 2002 al 2004. In questo periodo ha guidato con successo i negoziati conclusivi per l'accesso della Slovenia all'Unione europea. A partire dal 2004 ha ricoperto la carica di commissario europeo, dapprima affiancando il commissario all'Allargamento Günter Verheugen all'interno della Commissione Prodi, poi ricevendo le deleghe alla Scienza e alla Ricerca, ed all'Ambiente nelle Commissioni guidate da José Manuel Barroso.

"
"Euridice (figlia di Adrasto)

Euridice (in greco antico Εὐρυδίκη) è una figura della mitologia greca.

Mitologia.
Figlia di Adrasto, sposò Ilo, re di Troia, e dalla loro unione nacque Laomedonte.
"
"Euphorbiaceae

Le Euforbiacee (Euphorbiaceae ) sono una famiglia di piante a fiore dicotiledoni, appartenenti all'ordine Malpighiales in base alla moderna classificazione APG.

La famiglia è composta da 229 generi e oltre 6.500 specie, con habitus vario (alberi, arbusti, liane, succulente cactiformi, erbacee), diffuse in tutti i climi, esclusi quelli artici.

Descrizione.
Comprende specie con portamento arboreo, arbustivo o erbaceo. Molte specie sono laticifere. 
Le foglie sono portate alterne o più raramente opposte e sono provviste di stipole. 
I fiori sono unisessuali, a simmetria radiale, spesso assai poco vistosi. Nella tribù delle Euphorbieae (presente in Italia) i fiori sono riuniti in una particolare infiorescenza che assomiglia ad un unico fiore e che è detta ciazio. A loro volta i ciazi possono riunirsi in ulteriori infiorescenze (es. spighe, ombrelle).
I fiori maschili sono costituiti spesso da un unico stame; i fiori femminili sono formati da un ovario supero tricarpellare e triloculare.
La famiglia presenta comunque una grande varietà di morfologie fiorali: gli stami ad esempio possono essere da 1 a 10, le specie possono essere monoiche o dioiche.
Distribuzione e habitat.
La famiglia ha distribuzione prevalentemente tropicale con il maggior numero di specie nelle aree indomalesi e nell'America tropicale. Seguono le zone tropicali dell'Africa.

Sistematica.
La famiglia veniva posta nella classificazione di Cronquist nell'ordine Euphorbiales. Attualmente la classificazione APG assegna la famiglia all'ordine Malpighiales.

Sempre in base al Sistema Cronquist le Euphorbiaceae venivano a loro volta suddivise in cinque sottofamiglie (a loro volta ancora suddivise in diverse tribù):
Euphorbiaceae ""sensu lato"".
I confini della famiglia Euphorbiaceae nella classificazione tradizionale erano più ampi di quanto oggi riconosciuto. Le Euphorbiaceae ""sensu lato"" venivano suddivise in cinque sottofamiglie, a loro volta ancora suddivise in 52 tribù, oltre 300 generi e circa 9000 specie.


Nelle prime 3 famiglie i fiori femminili hanno ovario uniovulare, mentre Phyllanthoideae e Oldfieldioideae hanno ovari biovulari.
Generi.
La famiglia Euphorbiaceae ""sensu lato"" comprende i seguenti generi:
Euphorbiaceae ""sensu stricto"".
Generi.
La famiglia Euphorbiaceae ""sensu stricto"" comprende i seguenti generi:
Specie presenti in Italia.
Nella flora italiana, sono presenti le seguenti specie:

Usi.
A questa famiglia appartengono piante di grande utilità quali, ad esempio:

"
"Libia (mitologia)

Libia è una figura della mitologia greca, figlia di Epafo e di Menfi, figlia del Nilo.
Dalla sua unione con Poseidone, nacquero Agenore e Belo.
"
"Fineo (figlio di Agenore)

Fineo è una figura della mitologia greca, figlio di Agenore e di Cassiopea.

Fineo di Finea.
Il nome Fineo o Finea può essere associato con l'antica città di Finea (o Fineopoli) sul Bosforo tracio.
Gli antichi mitografi conoscono due re traci con il nome di Finea/Fineo.

Il primo fu figlio di Agenore che, come suo fratello Fenice, Cadmo, Taso e Cilice, lasciò la sua patria Fenicia alla ricerca di sua sorella Europa, che era stata rapita dal dio Zeus. 
Fineo rinunciò alla sua ricerca una volta giunto in Tracia dove si stabilì in una zona lungo le coste occidentali del Mar Nero, nella Tracia orientale.

Questo Fineo era il padre di Tino, Bitino, Mariandino e Paflagone, sebbene i primi due figli fossero adottivi. Questi quattro uomini fondarono quattro regni lungo le coste del Mar Nero (Tinia, Bitinia, Mariandine e Paflagonia) ma non sono noti per altro.

Fineo Argonauta.
Il secondo (e ben più famoso) Fineo visse molte generazioni più tardi, sebbene la sua connessione con il primo Finea non sia chiara. Il secondo Fineo compare nella storia di Giasone e degli Argonauti.

Sposò Cleopatra, figlia di Borea e Oritia. Da questo matrimonio ebbe due figli, Plexippo e Pandione. In seconde nozze sposò Idea. Istigato da costei che accusava i figli di voler approfittare di lei, Fineo fece accecare i figli. Ma subì la stessa punizione dal padre di Cleopatra. La sua infermità lo aiutò ad acquisire col tempo fama di indovino.
Secondo una differente versione, tale fama era dovuta al fatto di essere figlio di Poseidone o di Fenice.

Ospitò Enea, così Era e Poseidone lo punirono inviandogli le Arpie, Aellopoda e Ocipete per contaminargli il pasto.
Secondo una differente versione, fu Zeus ad inviargli le Arpie, irritato dal fatto che Fineo rivelasse agli uomini troppe notizie sui piani degli dèi.

Secondo un'altra versione del mito una delle Arpie si chiamava Arpiria.

Fu fatto salvo dalla punizione da due argonauti: Calaide e Zete, che scacciarono i mostri, ma non li uccisero per richiesta della dea dell'arcobaleno, Iris, che promise a Fineo che le Arpie non lo avrebbero più molestato.
Come ringraziamento, Fineo rivelò agli argonauti come superare le Simplegadi.

"
"Euridice (ninfa)

Nella mitologia greca, Euridice (pronuncia: ; oppure, alla latina, ) è una ninfa delle Amadriadi.

Mito.
Sposò Orfeo e morì per il morso di un serpente in un prato mentre camminava o, secondo Virgilio e Ovidio, mentre correva tentando di sottrarsi alle attenzioni del pastore Aristeo.

Orfeo, disperato, intonò canzoni così cariche di disperazione che tutte le ninfe e gli dei ne furono commossi.
Gli fu consigliato di scendere nel regno dei morti per tentare di convincere Ade e Persefone a far tornare in vita la sua amata, così fece e le sue canzoni fecero persino piangere le Erinni.

Ade e Persefone si convinsero quindi a lasciare andare Euridice, a condizione che Orfeo camminasse davanti a lei e non si voltasse a guardarla finché non fossero usciti alla luce del sole. Durante il viaggio Orfeo non si voltò poiché sapeva che, se lo avesse fatto, non avrebbe più rivisto la sua amata; per questo motivo cominciò a suonare la sua lira, distraendosi dal suo pericoloso desiderio. Arrivato finalmente alla luce del sole, Orfeo si voltò per guardare la sua amata; Euridice, però, non era ancora completamente uscita dal regno dei morti e dunque, quando Orfeo posò gli occhi su di lei, svanì in una nuvola d'aria. Persefone, quindi, mandò il suo messaggero presso Orfeo perché gli spiegasse che si era voltato troppo presto e che perciò aveva perso Euridice per sempre. Così Orfeo, disperandosi e piangendo, rimase muto e solo, senza mangiare né bere, finché non giunse alla fine dei suoi giorni.







"
"Lico

"
"Electric Ladyland

Electric Ladyland è il terzo e ultimo album del gruppo The Jimi Hendrix Experience, pubblicato nel 1968. Secondo alcuni si tratta del miglior lavoro di Hendrix; l'album annovera, fra i suoi brani più celebri, ""Crosstown Traffic"", ""Voodoo Child (Slight Return)"", e la cover di ""All Along the Watchtower"", di Bob Dylan.

Il disco.
Produzione.
Jimi Hendrix iniziò a lavorare all'album negli studi Record Plant Studios, a New York e successivamente anche a Londra negli Olympic Studios. Diedero una mano nella realizzazione dell'album anche Eddie Kramer e Gary Kellgren, due degli ingegneri del suono preferiti del chitarrista. Nel‬l'intenzione di produrre un capolavoro, Hendrix trascorse gran parte del tempo negli studi, invitando amici e conoscenti alle sessioni. Ciò non fece altro che irritare Chas Chandler, che odiava passare troppo tempo in sala di registrazione, e dava la colpa della lentezza con cui procedevano le sedute proprio alla presenza di questi ""ospiti"". Dopo vari litigi il produttore, manager e mentore Chas Chandler abbandona Hendrix nel maggio del 1968. Chandler in seguito affermò che le continue richieste da parte di Jimi di ripetere più e più volte le canzoni, combinata con i problemi di droga di Hendrix, lo portarono a vendere la sua quota di management al socio Michael Jeffery. Per comprendere la maniacale ossessione di Hendrix nel registrare il disco perfetto, basti pensare che lui e Mitchell registrarono più di 50 versioni di ""Gypsy Eyes"" durante tre sessioni in studio e che fosse insoddisfatto del suo timbro vocale. Il disco vede la partecipazione di diversi musicisti quali Chris Wood e Steve Winwood dei Traffic, il futuro batterista dei Band of Gypsys Buddy Miles, il bassista dei Jefferson Airplane Jack Casady e l'ex organista di Bob Dylan, Al Kooper. Anche il rapporto con Noel Redding si affievolì, infatti la sua partecipazione alla produzione dell'album fu ridotta al minimo, addirittura nella traccia ""1983..."", è Hendrix stesso a suonare il basso, soppiantando Redding.

Copertina.
Anche per la copertina Hendrix aveva le idee chiare, infatti scrisse una lettera alla Reprise Records descrivendo come avrebbe dovuto essere. L'idea era di utilizzare una foto a colori, scattata da Linda Eastman, la quale ritrae la band seduta assieme a dei bambini sopra una scultura tratta dal romanzo ""Alice Nel Paese Delle Meraviglie"" situata a Central Park, a New York. Per l'edizione statunitense, la Reprise Records ignorò la richiesta di Hendrix, utilizzando come copertina una foto che ritrae il chitarrista in primo piano, virato in giallo e rosso, opera di Karl Ferris. Nel Regno Unito, la Track Records invece utilizzò come copertina una foto che ritraeva 20 donne completamente nude, alcune sedute, altre sdraiate, su uno sfondo nero con i seni in evidenza e con in mano un ritratto di Jimi Hendrix. L'impatto sull'opinione pubblica britannica fu pessimo e alcuni negozi iniziarono ad esporre il disco con la parte interna della copertina apribile messa verso l'esterno. Hendrix stesso rimase imbarazzato per la fotografia e questo è uno dei motivi per cui tutte le stampe attuali del disco riportano la copertina americana.

Pubblicazione.
Il disco venne pubblicato come doppio album, dalla Reprise Records negli Stati Uniti il 16 settembre 1968. L'album ebbe ben presto un successo notevole, entrando nella classifica americana e raggiungendo il 1º posto, diventando così l'unico album di Hendrix a conquistare la vetta della classifica. Nel Regno Unito l'album fu pubblicato dalla ""Track Records"" il 26 ottobre del 1968, entrando nella classifica britannica e raggiungendo il 6º posto. La pubblicazione del disco fu seguita da diverse polemiche per quanto riguarda la copertina in seguito censurata e sostituita con quella della Reprise Records. Nel Resto d'Europa fu la Polydor Records a pubblicare il disco. Nei Paesi Bassi l'album si posizionò al 75º posto in classifica, in Norvegia al 13º posto mentre in Francia raggiunse il 2º posto.

Ordine delle tracce.
Le prime edizioni britanniche (e qualcuna europea) avevano il doppio disco nella cosiddetta versione ""auto-coupled"", cioè con i lati A e D nel primo vinile e con i lati B e C nel secondo. Questo poco usuale formato creò, in seguito, un po' di confusione sul corretto ordine delle canzoni; per esempio la prima edizione in formato Compact Disc (del 1984) riproduce fedelmente l'originale LP britannico, con la copertina con le donne nude e due CD che ripropongono parimenti i due vinili originari, quindi con i lati A e D nel primo CD e quelli B e C nel secondo. In questa maniera l'ordine dei brani ne risulta alterato.

Descrizione dei brani.
Il lato A si apre con il brano ""...And the Gods Made Love"", il quale ricorda la musica di Broadway, per proseguire con un blues dal titolo ""Have You Ever Been (To Electric Ladyland)"". Il terzo brano è un pezzo rock'n'roll, selvaggio e veloce, intitolato ""Crosstown Traffic"". La traccia che chiude il lato A del disco è ""Voodoo Chile"", una lunga jam session blues di quasi 15 minuti, alla cui realizzazione parteciparono Steve Winwood e Jack Casady.

Il lato B comincia con il brano ""Little Miss Strange"", scritto e composto e cantato da Noel Redding. La seconda traccia ""Long Hot Summer Night"" nasce dalla collaborazione tra la band e Al Kooper al pianoforte. Segue ""Come On (Let the Good Times Roll)"", una cover del brano originale di Earl King, all'interno del quale Hendrix esegue quattro assoli diversi in quattro minuti di canzone. La quarta traccia, intitolata ""Gypsy Eyes"", Hendrix la dedica alla madre scomparsa quando egli aveva solo undici anni. Il lato B del disco viene chiuso da ""Burning of the Midnight Lamp"", un brano che Hendrix amava molto, aperto da un duetto tra clavicembalo e pedale wah wah (Hendrix usava il Dunlop Cry Baby).

Il lato C inizia con l'organo di Mike Finningan e con un colpo di tosse che introducono il brano ""Rainy Day, Dream Away"", in cui, inizialmente, la chitarra di Hendrix è accompagnata dal corno di Freddie Smith, per poi lasciare posto al wah wah sul tappeto sonoro costante dell'organo. In questo pezzo Mitchell cede il posto all'illustre ospite Buddy Miles. Il secondo brano si intitola ""1983... (A Merman I Should Turn to Be)"" ed è una lunghissima e complessa suite onirica dai contenuti antimilitaristi che ospita Chris Wood al flauto, con una lunga parte centrale strumentale e che si chiude con la brevissima coda ""Moon, Turn the Tides... Gently, Gently Away,"" tutta giocata su effetti e fruscii.

Il lato D si apre con ""Still Raining, Still Dreaming"" che ricomincia con il tema che andava sfumando in chiusura di ""Rainy Day, Dream Away"" e di cui è la naturale prosecuzione. La seconda traccia è ""House Burning Down"", velatamente ispirata alle tensioni razziali tra bianchi e neri, diventata famosa per il ritornello: ""«Look at the sky turn a hell fire red, somebody's house is burnin' down down, down down»"", e per la sua chiusura, dove Hendrix attraverso la chitarra imita il crollo della casa. Il terzo brano è l'apocalittica ""All Along the Watchtower"", una cover di un brano di Bob Dylan, ritenuta dallo stesso Dylan superiore all'originale. Infine il disco si chiude con uno dei pezzi più celebri del repertorio di Hendrix, ""Voodoo Child (Slight Return)"", versione rock dell'omonimo brano presente nel lato A nel quale sono presenti tre assoli di chitarra ben intervallati da battute deliranti che il gruppo improvvisò in studio il giorno dopo la registrazione del pezzo originale.

Riconoscimenti.
L'album si aggiudica due dischi di platino. Nel 1968 il disco è in cima alla classifica Billboard 200, rimanendo in vetta per due settimane. Nel 2003 la rivista statunitense ""Rolling Stone"" piazza l'album al 54º posto nella classifica dei 500 migliori album di tutti i tempi, ""The 500 Greatest Albums of All Time"". Nel 2005 la rivista britannica, Q, piazza l'album al 38º posto nella classifica degli album più belli di tutti i tempi, mentre la rete televisiva VH1 colloca il disco al 72º posto. Nel 2006 la rivista statunitense The Source colloca l'album al 40º posto nella classifica dei 100 migliori album di musica nera di tutti i tempi, ""Critics Top 100 Black Music Albums of All Time"". L'album è incluso anche nel libro ""1001 Albums You Must Hear Before You Die"" del 2005.

Tracce.
Tutti i brani sono accreditati a Jimi Hendrix, eccetto dove indicato.
Formazione.
Gruppo

Altri musicisti

Crediti

"
"Altarello (Giarre)

Altarello (""Atareddu"" in siciliano) è una frazione di Giarre (Città metropolitana di Catania). Dista dal centro cittadino di Giarre circa 1 chilometro, ed è ormai quasi inglobata dall'espansione urbanistica della cittadina jonica. Una piccola parte di Altarello appartiene al territorio comunale di Riposto.

Gli abitanti sono detti altarellesi (""tariddoti"" in siciliano).

Storia.
Il suo nome deriva dalla presenza di una grande icona religiosa dove anticamente si posizionavano i briganti per aggredire i viandanti che dalla consolare Valeria si portavano verso Riposto.

Nel 700 i frati cappuccini provenienti da Acireale, si stabilirono ad Altarello in un piccolo ospizio; nell'800, nonostante l'opposizione dell'arciprete di Giarre, don Salvatore Fiamingo, che considerava la zona solitaria e pericolosa, i frati costruirono una piccola cappella, ad uso dei contadini locali. In seguito venne costruita l'attuale chiesa.

Monumenti e luoghi d'interesse.
La moderna chiesa in stile neoclassico venne aperta al culto nel 1889, e dedicata a Maria Santissima di Porto Salvo, oggi patrona della frazione. Nel 1945 la chiesa venne elevata a parrocchia.

Al suo interno è custodita l'antica immagine della Vergine scolpita nell'ardesia.
"
"Cometo (figlia di Pterelao)

Cometo (in greco antico Κομαιθώ) è un personaggio della mitologia greca, figlia di Pterelao re di Tafo.

Mitologia.
Cometo si innamorò perdutamente di Anfitrione che aveva cinto d'assedio la città di cui il padre era re e per aiutarlo nell'impresa strappò al padre il capello d'oro che donava lui l'immortalità, uccidendolo. 

Anfitrione conquistò la città e saputo quanto accaduto la uccise.
"
"Ascalafo (figlio di Acheronte)

Ascalafo è una figura della mitologia greca, era un demone figlio di Acheronte, il fiume degli inferi e di Gorgira o Orfne, che significa oscurità.

Il mito.
Quando Ade concesse a Persefone di ritornare nel mondo dei vivi, le impose un'unica condizione: di non mangiare nulla. Ascalafo la vide rompere il giuramento e testimoniò che Persefone aveva mangiato i chicchi di melograno, cosa che la legò per sempre al regno dei morti.

Demetra, infuriata per aver perso per sempre la figlia, si vendicò schiacciandolo sotto un masso, egli tuttavia non morì e venne salvato in seguito da Eracle che riuscì a spostare quell'enorme macigno. Secondo altre leggende venne trasformato in un allocco o in una civetta.


"
"Carruba (Giarre)

Carruba (""A Carubba"" in siciliano) è una località della Città metropolitana di Catania, amministrata dai comuni di Giarre e Riposto. Dista 6,0 km da Riposto, 6.4 km da Giarre, 6.5 km da Santa Venerina e 9.5 km da Acireale. Il toponimo potrebbe derivare da un'antica macchia di vegetazione di carrubi, che consisteva nel lembo settentrionale del Bosco d'Aci, o dall'arabo ""qarûbah"", che indicava una piccola moneta adoperata durante la dominazione musulmana in Sicilia. La spiaggia della località è nota come Praiola.

Economia.
Carruba è sede di importanti aziende florovivaistiche. In passato rivestiva enorme importanza il commercio di patate, da qui un binario dedicato allo scarico merci, tra cui le sopracitate patate. Recentemente è stata aperta una vasta area artigianale che è sede di varie industrie.

Infrastrutture e trasporti.
È presente una stazione delle FS. È inoltre collegata alle città limitrofe grazie a dei servizi privati di trasporto. 
"
"Carruba
"
"Fantasmi da Marte

Fantasmi da Marte (""Ghosts of Mars"") è un film horror fantascientifico del 2001 diretto da John Carpenter e interpretato da Ice Cube, Natasha Henstridge e Jason Statham.

Trama.
Anno 2176. Il pianeta Marte è stato quasi totalmente terraformato, permettendo agli umani di camminare sulla superficie senza dover indossare tute pressurizzate. L'agente di polizia Melanie Ballard è il comandante in seconda di una piccola squadra inviata per recuperare e trasportare un prigioniero chiamato Desolation Williams. Giunta alla vecchia miniera dove Williams viene tenuto, Ballard scopre che gli abitanti sono quasi tutti scomparsi, eccezion fatta per alcuni cadaveri senza testa e i detenuti. Investigando, scopre che gli occupanti di un'altra miniera avevano trovato una porta sotterranea che era stata creata da un'antica civiltà marziana. Quando la porta è stata aperta hanno fatto uscire degli spettri, spiriti rimasti per anni sottoterra e risvegliati dai minatori, i quali vengono impossessati da queste presenze e iniziano a dare la caccia agli invasori umani di Marte per ucciderli.

Produzione.
Il film doveva essere in origine un altro film su Jena Plissken con il titolo ""Fuga da Marte"", ma per via dello scarso successo di ""Fuga da Los Angeles"", lo studio decise di convertire il personaggio di Jena in Desolation Williams.

Strutturalmente il film è un remake di ""Distretto 13 - Le brigate della morte"" dello stesso Carpenter. Non a caso, ""Fantasmi da Marte"" è in realtà un horror d'azione che però riprende canoni tipici del western, proprio come ""Distretto 13"" che fu ispirato a sua volta da ""Un dollaro d'onore, ""classico del western diretto da Howard Hawks. Il film riprende da ""Distretto 13"" anche il tema dell'assedio, dove i protagonisti del film devono respingere e fuggire dalle forze nemiche che cercano di entrare nel loro rifugio, tema trattato da Carpenter anche ne"" Il signore del male."" In generale il film riprende molte caratteristiche del cinema Carpenteriano e le ripropone in una veste più muscolare, infatti sin dall'inizio delle riprese Carpenter disse che il suo scopo era quello di «creare un B-movie a tutti gli effetti, con molta azione, poco cervello e tanto splatter».

Ambientazione.
Nonostante Marte abbia un ciclo di giorno/notte quasi identico a quello della Terra, la maggior parte del film è ambientato di notte. L'unico momento in cui vediamo Marte durante il giorno è in un flashback sul personaggio della scienziata (Joanna Cassidy), quando parla di come ha trovato ed aperto un ""vaso di Pandora"" che ha fatto sì che gli alieni potessero uscire.

Gran parte del film è stata filmata in una miniera di gesso in Nuovo Messico. Il gesso dovette essere trattato con migliaia di galloni di polvere rossa per ricreare il paesaggio tipico di Marte.

Musiche.
Carpenter, che figura pure come autore delle musiche, s'avvalse della collaborazione di diversi artisti per registrare la colonna sonora del film. Oltre alla thrash metal band Anthrax, parteciparono anche il chitarrista Buckethead e E. ""Bucket"" Baker.

"
"Gopher (informatica)

Gopher è un protocollo di rete che prevede l'organizzazione dei contenuti di un server seguendo una struttura gerarchica. Creato nel 1991 da Mark McCahill e Paul Lindner dell'Università del Minnesota, deve il suo nome ad uno dei suoi creatori, Farhad Anklesaria, che si è ispirato al roditore mascotte dell'università. I documenti vengono organizzati gerarchicamente e recuperati con motori di ricerca come Archie o Veronica.

Il protocollo è descritto dall'RFC 1436. Lo IANA ha assegnato al protocollo Gopher la porta standard 70.

Oltre ad utilizzare client testuali, alcuni web browser supportano nativamente il protocollo Gopher. Altri hanno rimosso il supporto per motivazioni legate alla sicurezza, sebbene esistano estensioni per Mozilla Firefox e Konqueror.


"
"Dafni (mitologia)

Dafni () è un personaggio della mitologia greca, figlio della ninfa Dafnide e del dio Ermes, nato in un bosco di alloro vicino alla vallata del fiume Irminio nel ragusano.

Mitologia.
In certe versioni del mito diventa l'amato pederastico di Hermes, piuttosto che suo figlio: Dafni è descritto e mostrato allora come un eromenos. 
Famoso per la sua bellezza, di lui si presero cura Apollo, Pan e Artemide e dagli stessi apprese molte cose, fra le altre a comporre poesie bucoliche.

Divenne un pastore esperto e fu amato dalla ninfa Achenais. In una versione della sua leggenda, si narra della sua infedeltà, tanto che la ninfa, ingelosita, lo accecò.

Dafni concluse i propri giorni intonando tristi pastorali, di cui è considerato l'inventore. Cercò di uccidersi buttandosi da una rupe, ma il dio Dioniso lo salvò trasformandolo in pietra.

Secondo il Ciaceri la leggenda di Dafni è uno di quei casi in cui un culto indigeno preesistente è stato trasformato ed adattato dalla civiltà greca. Dafni ci si presenta infatti come la personificazione della vita pastorale degli antichi Siculi (Emanuele Ciaceri, ""Culti e miti nella storia dell'antica Sicilia"").

Omonimia.
Questo Dafni non va confuso con l'omonimo protagonista del romanzo ""Amori pastorali di Dafni e Cloe"" di Longo Sofista tradotto da Annibal Caro.



"
"Remo (Eneide)

Il mito.
Le origini.
Remo compare nel nono libro del poema, tra gli italici che muovono guerra a Enea. È un giovane condottiero alla testa di un contingente di Rutuli, nel quale risultano arruolati l'aitante giovinetto Serrano e altri due guerrieri di nome Lamiro e Lamo.

Come tutti i guerrieri importanti, Remo combatte su un carro; ha al proprio servizio un ragazzo con il ruolo di scudiero e un altro che gli fa da auriga.

La morte.
Nel nono libro dell""'Eneide"", Virgilio descrive la sortita notturna compiuta da Eurialo e Niso all'interno del campo degli italici addormentati.

Dopo aver sgozzato il re Ramnete e tre suoi servi, Niso si dirige verso gli alloggiamenti di Remo dove uccide allo stesso modo per primo lo scudiero e poi l'auriga colto proprio sotto i cavalli. Annibal Caro e Stefano Stefani nelle loro traduzioni immaginano solo quest'ultimo con la spada ficcata nella gola riversa: entrambi intendono l'espressione ""pendentia colla"" del verso 331 con un plurale usato poeticamente al posto del singolare, evitando così di precisare in che modo vengano colpiti il compagno e le precedenti vittime; per i due traduttori, inoltre, il ciondolare della testa dell'auriga è conseguenza del colpo di spada che egli riceve:

Segue l'atroce sorte del signore, che Niso decapita di netto con la spada: il letto su cui Remo è coricato si cosparge immediatamente del sangue che fuoriesce dal busto singhiozzante; un rio così copioso da impregnare anche il terreno. L'immagine è tra le più spettacolari, e quindi più propriamente epiche, di tutto il poema.

Il ritratto di Remo e quelli dei due aiutanti.
Il ""dominus"".
Benché personaggio di spicco nell'esercito italico, Remo non è tratteggiato caratterialmente da Virgilio, che si limita a rilevare il suo status di condottiero (""dominus""), molto vicino a quello degli eroi omerici; un tipico ""signore della guerra"" attorniato dai suoi fedelissimi, ovvero armigeri personali e guerrieri al seguito.

Lo scudiero e l'auriga.
In quanto ai due accompagnatori, di cui non sono noti i nomi, si può dire che la figura dello scudiero risulta appena abbozzata, laddove Virgilio magistralmente delinea l'auriga, la cui passione per cocchio e cavalli è talmente forte da indurlo ad addormentarsi sotto di essi nell'erronea convinzione che possano far da riparo a ogni pericolo: per questo bizzarro personaggio la morte risulta dunque comica e tragica al tempo stesso. 

Raffronto con l'Iliade.
L'episodio della strage dei Rutuli addormentati prende le mosse dal decimo libro dell'Iliade, dove Diomede, uscito nottetempo dal campo acheo per cercare di uccidere qualche nemico, fa prigioniero Dolone, un araldo troiano inviato da Ettore come spia: nel tentativo di salvarsi la pelle, Dolone indica la tenda del giovane re trace Reso, che verrà ucciso nel sonno insieme a dodici suoi uomini dall'eroe acheo. Nel passo omerico nessuno dei Traci viene decollato: Diomede riserva questa sorte a Dolone per punirlo del suo tradimento, facendo quindi macabramente ruzzolare la testa ancora parlante nella polvere. Tale dettaglio viene sostituito da Virgilio con quello non meno raccapricciante dei singhiozzi provenienti dal busto di Remo, ben resi nel testo con un procedimento narrativo che tra l'altro accosta due parole in allitterazione (""truncumque relinquit / Sanguinem singultantem""); peraltro non gli unici, in quanto nei versi successivi il poeta dice che questa sorte tocca anche ai suoi guerrieri Lamiro, Lamo, Serrano. Dal modello omerico proviene il paragone col leone affamato.

Interpretazione e realtà storica.
Il sangue di Remo e dei guerrieri che vengono decapitati dopo di lui, inondando la terra, ne contribuisce alla fecondazione. A iniziare dal condottiero: su quel terreno secoli dopo sorgerà l'Urbe, per opera di un altro Remo. Analoga la sorte di Lamiro, Lamo e Serrano: con l'onomastica dei primi due che adombra la futura ""gens Lamia"", mentre ""Serranus"" è l""'agnomen"" che riceverà uno dei membri appartenenti a un'altra importante famiglia di Roma antica, quella degli Atilii. Nell'interpretazione di Virgilio, la città eterna conserva dunque non solo la memoria dei Troiani, ma anche quella dei loro nemici italici.





"
"Macchia (Giarre)

Macchia (così anche in siciliano ) è una frazione di Giarre (Città metropolitana di Catania). Deve probabilmente il suo nome alla fitta boscaglia (Bosco d'Aci) che un tempo ricopriva il territorio sul quale oggi sorge, bonificato a partire dal XVI secolo.

La località di Macchia dista appena due chilometri dal centro di Giarre e a causa dell'espansione edilizia essa si trova ormai in uno stato di netta continuità con quest'ultimo tanto da esserne considerata oggi un quartiere vero e proprio. In passato, tuttavia, alcuni movimenti politici ormai sopiti hanno teso alla creazione di un comune autonomo.

Produzione agricola tipica della zona è quella delle ciliegie.

Il santo protettore è San Vito martire e la patrona e titolare della chiesa è Maria SS. della Provvidenza, ai quali il paese dedica solenni festeggiamenti rispettivamente l'ultima domenica di agosto e l'ultima domenica di ottobre.

Gli abitanti sono detti macchiesi (""macchioti"" in siciliano).

Storia.
Origini.
Numerose testimonianze di varia natura proverebbero l'esistenza di un antico abitato d'epoca romana o greca nella zona a monte di Macchia, oggi denominata ""Fondomacchia"" (""""Funnamacchia"""" in siciliano), tra i quali alcune anfore (lat. ""dolia"") per la conservazione dei generi alimentari.

La storia dell'attuale abitato ha però origine nel XVI secolo, quando le terre della Contea di Mascali furono concesse in enfiteusi a ricchi proprietari acesi e messinesi.

Il ""Passo della Macchia"", era anticamente un punto di passaggio obbligato lungo il percorso della strada consolare d'origine romana, l'antica Via Valeria, che da Messina, dopo aver oltrepassato il centro di Mascali, conduceva a Catania e quindi a Siracusa.

Fu a partire dalla seconda metà del Seicento che attorno ad un ""fòndaco"", una sorta di locanda, ed un piccolo ospizio di monaci vennero costruite le prime abitazioni, mentre probabilmente all'inizio del XVIII secolo, il popolo vi edificò una chiesa.

XVIII secolo.
Risalgono al ‘700 le prime testimonianze storiche di un certo rilievo sull'abitato in rapida crescita, le quali provengono in massima parte da resoconti di viaggio o relazioni eseguite per conto dei regnanti o della Chiesa.

Il canonico Giovanni Angelo de Ciocchis ""visitatore generale delle Chiese e Badie di Real Patrimonio"" in Sicilia per incarico di Carlo III di Borbone, censendo in maniera dettagliata i terreni e le proprietà della Contea di Mascali nel 1743, riporta nella sua relazione i nomi delle numerose contrade che a quel tempo componevano il borgo rurale: ""contrata la Macchia"", ""contrata della Cisternazza, et passo della Macchia"", ""contrata della Macchia et Cersa di Federico"", ""contrata del Fondo della Macchia"" (probabile abbreviazione o corruzione della parola ""fòndaco""), ""contrata Apothecae della Macchia"". Da tali toponimi si deduce l'esistenza nel '700 di una serie di strutture e ""servizi"" per i viandanti quali appunto una cisterna d'acqua, la già menzionata locanda o osteria, nonché delle botteghe per i generi alimentari (apothecae).

L'abate benedettino catanese Vito Maria Amico è il primo che poco dopo la metà del Settecento nel suo ""Lexicon Topographicum Siculum"" informa dell'esistenza di una chiesa dedicata alla Madonna della Provvidenza, alla quale era sottoposta la più antica chiesa di Trepunti di San Matteo apostolo sulla via consolare, oltre alla presenza di ben due confraternite di laici. Tali notizie sono ribadite in seguito dallo storico salernitano Francesco Sacco: ""[...] Macchia fabbricata in pianura, a due miglia dal mare e a quattro da Mascali, esiste una Chiesa sagramentale e due confraternite laicali [...]"".

La presenza di un luogo di culto, a partire dai primi anni del Settecento, determinò senz'altro uno sviluppo urbanistico in corrispondenza dell'attuale centro storico.

XIX secolo.
In seguito allo smembramento della contea e alla nascita del comune di Giarre nel 1815, Il borgo di Macchia divenne sede del cosiddetto ""Eletto particolare"". Il sindaco del nuovo comune era infatti collaborato da consiglieri e decurioni che rappresentavano anche i vari quartieri. Del cosiddetto ""Elettorato della Macchia"" facevano parte anche i borghi di Milo, oggi comune autonomo, Miscarello, Trepunti, San Leonardello oltre che Dagala del Re e Monacella (gli ultimi due, oggi frazioni del comune di Santa Venerina), centri, questi, all'epoca raggiungibili da Macchia grazie ad uno snodo di viuzze e sentieri spesso non facilmente percorribili.

Durante l'Ottocento per far fronte all'analfabetismo imperante furono fondate due scuole, la prima maschile intorno al 1830, la seconda femminile nel 1862. Quest'ultima fu fondata grazie alla munificenza di un'importante figura ecclesiastica per la borgata: l'arciprete Salvatore Fiamingo che, nato a Macchia nel 1785 era stato eletto ""primo arciprete parroco"" della Chiesa di Sant'Isidoro in Giarre, carica prestigiosa che conservò sino al 1868, data del suo decesso a Macchia, che era sempre rimasta il luogo della sua abituale residenza.

Il 18 luglio 1865 un terremoto di notevole entità si abbatté sulla contrada altamente popolata di Fondomacchia causando numerose vittime e distruggendo quasi tutti gli edifici nella zona.
Il Novecento.
Del 1911 è l'atto ufficiale della nascita della nuova parrocchia di Macchia, il cui territorio era fino ad allora appartenuto alla chiesa madre di Giarre.

Durante la seconda guerra mondiale, il paese fu teatro di scontri tra le truppe tedesche ed alleate: molte strade e terreni furono minati, mentre il ponte sul torrente Macchia (""u vadduni"" in siciliano), l'unico che al tempo collegava in maniera agevole i paesi pedemontani come San Giovanni Montebello e Sant'Alfio al centro di Giarre, fu distrutto dai soldati tedeschi che battevano in ritirata.

Negli anni cinquanta e sessanta, il centro del paese di Macchia fu oggetto di pesanti modifiche urbanistiche che diedero luogo alla creazione di una grande piazza centrale, ricavata dallo sventramento del quartiere ""chianu"", nonché dalla cementificazione del costone ovest del torrente, nel tratto ricadente a lato della piazza stessa e del corso principale.

Monumenti e luoghi d'interesse.
Chiesa madre.
La chiesa madre di Macchia è dedicata alla Madonna della Provvidenza, patrona del paese. Tale edificio, la cui prima costruzione pare risalga ai primi del Settecento (il registro dei morti decorre dal 1742), è stato oggetto di numerosi rimaneggiamenti ed ampliamenti, talvolta resisi necessari a causa dei danni provocati dai vari sismi che soprattutto nel corso dell'Ottocento e del Novecento colpirono la zona.

All'ultima ristrutturazione, completata intorno al 1970, sono dovuti l'irrimediabile perdita del prezioso ed artistico altare maggiore (a suo tempo giustificata dall'adeguamento della chiesa ai nuovi principi architettonici dettati dal Concilio Vaticano II), la riprogettazione e il rifacimento dell'intera facciata, nonché la distruzione mediante interramento delle antiche cripte sottostanti, riportate alla luce alcuni anni fa.

Al suo interno, suddiviso in tre navate, sono custodite alcune pregevoli opere d'arte, tra cui:
Era inoltre presente un ciclo di dipinti a soggetto mariano, attribuiti a Giuseppe Zacco o sua scuola, i quali vennero trafugati nel 1993 e sostituiti in seguito da stampe digitali su tela.

Chiesa del Calvario.
Edificata a seguito dell'interdizione al culto della precedente antica chiesa del ""Calvario"" di San Matteo ricadente nel territorio dell'attuale frazione giarrese di Trepunti, l'attuale chiesa del ""Calvario"" di Macchia fu inaugurata nel 1938. Più volte resa inagibile dai terremoti e più volte rimaneggiata, essa si presenta oggi a due navate, con l'abside occupato interamente da una riproduzione della grotta di Lourdes.

Con l'interdizione al culto della chiesa di S. Matteo Apostolo, veniva a crearsi a Macchia la necessità di una chiesa che svolgesse la funzione di ""Calvario"" (ovvero un piccolo tempietto dove il venerdì Santo si svolgono tutte le funzioni liturgiche e si snoda la processione del Cristo morto, della Vergine Addolorata e di S. Giovanni Evangelista portati a spalla, a Macchia e a Giarre, dai giovani che rappresentano gli undici apostoli e Giuseppe d'Arimatea). Ecco che nel 1888, veniva venduto alla Chiesa Madre il terreno per ""edificare una piccola cappella per l'uso del culto al SS. Crocifisso del Calvario"". Nel 1926 l'allora arciprete Don Giuseppe Patanè, costituì un comitato per la costruzione dell'attuale chiesa, che fino ad allora era composta solamente da un piccolo altarino. L'appalto dei lavori in muratura venne aggiudicato a Michele Caltabiano di Macchia. La chiesa venne inaugurata nel 1938 con un ulteriore elemento: la grotta in pietra lavica, realizzata dal prof. Mario Vasta di S. Venerina, che riproduceva quella di Massabielle di Lourdes, con all'interno il gruppo statuario di S. Bernadette e la Vergine di Lourdes. Negli ultimi decenni, la chiesa ha subito danni a seguito dei terremoti verificatisi nel 1950, 1952 e 1971. Per questo motivo durante i primi anni settanta venne ricostruita assumendo l'aspetto attuale, all'interno della chiesa fu collocata una statua di S. Paolo Apostolo donata dal Sig. Sebastiano Bonaccorso. Gravemente danneggiata nel 1984 a seguito di un altro terremoto, venne ristrutturata e riaperta al culto l'11 settembre 1995. La sera del 10 settembre il gruppo statuario della Madonna di Lourdes e di S. Bernadette venne portato trionfalmente in processione attraverso la via Pacinotti, dalla Chiesa Madre alla Chiesa del Calvario, il giorno dopo durante la solenne concelebrazione eucaristica, Mons. Giuseppe Malandrino, allora Vescovo di Acireale, vi consacrò l'altare.

Chiesa dell'Addolorata.
La graziosa chiesa dell'Addolorata è sita in via Risorgimento. L'inizio della sua costruzione risale al 1922, quando, dopo che la Chiesa Madre era stata riconosciuta parrocchia autonoma, si percepì la necessità di costruire un altro tempio dove amministrare il culto domenicale. Il luogo prescelto, forse non era il più adatto, ma ""in esso si era verificato l'11 novembre 1917, mentre era in pieno svolgimento la grande guerra, un fatto prodigioso"": all'interno delle quattro pareti di una modesta abitazione, le due pie donne che l'abitavano, Vita Parisi e l'ottantenne madre Filippa Sorbello, avevano visto, mentre erano raccolte in preghiera ed adorazione, grondare lacrime di sudore dal volto di una venerata effigie di Maria SS. Addolorata.

Il terreno era infatti di proprietà della stessa Parisi e adiacente alla sua abitazione che era divenuta meta costante di pellegrini. £ 100.000 furono donate dal Cav. Mariano Figuera, indispensabili per il completamento dei lavori. La Chiesa fu aperta al pubblico nel giugno del 1926 con una solenne cerimonia presieduta dal Vescovo di Acireale Mons. Fernando Cento.

Nel 1931, Il Convisitatore Vescovile Can. Sebastiano Pennisi raccomandava di custodire il quadro della Madonna in un apposito armadietto e di svolgere i festeggiamenti in onore della ""Madre dei sette dolori"" facendoli precedere da un triduo o settima.

Le ultime rifiniture alla chiesa risalgono al 1950, ad opera del pittore ripostese Rosario Federico. Nel '99 sono stati donati alla chiesetta dei graziosi lampadari ed un tendone posto all'ingresso. Il 14 settembre 2000, durante la messa della vigilia della festa, sono stati affissi alle pareti due quadri dipinti dal pittore Coriolano: S. Francesco ed un bellissimo crocifisso. Il prospetto della chiesa-santuario è ad unica navata, nell'abside è collocato il quadro miracoloso. Nelle cappelle laterali sono collocate le statue del Sacro Cuore e di S. Giuseppe. La facciata è in stile ""liberty"".

Il culto alla Vergine addolorata, a Macchia, è sorto sin dalle origini del quartiere. A tale scopo il venerdì che precedeva la domenica delle Palme (prima della riforma dei riti della Settimana Santa, seconda domenica di passione) si celebrava la ""messa cantata"" in onore della Vergine dei Sette Dolori. Il venerdì Santo, poi, il simulacro della Vergine Addolorata veniva e viene tuttora, insieme a quello del Cristo morto, portato in processione per le vie del paese.

Cultura.
È presente nella frazione il ""Museo degli Usi e dei Costumi delle Genti dell'Etna"", nel quale sono esposti oggetti ed utensili tipici della civiltà contadina siciliana. Al suo interno è stata inoltre ricostruita fedelmente una tipica abitazione rurale di metà Ottocento.



"
"Fessura orbitaria superiore

La fessura orbitaria superiore collega la fossa cranica media con le cavità orbitarie. È formata superiormente dal margine posteriore delle piccole ali dello sfenoide, mentre inferiormente dal margine anteriore delle grandi ali dello sfenoide.
Da questa fessura passano il III, il IV ed il VI paio di nervi cranici (rispettivamente oculomotore comune, trocleare ed abducente), la vena oftalmica e la prima branca del nervo trigemino (V paio di nervi cranici), ovvero il nervo oftalmico.
"
"Nausicaa

Nausicaa (: ; ) è una figura della mitologia greca che compare nell<nowiki>'</nowiki>""Odissea"" di Omero. Figlia di Alcinoo, re dei Feaci e della regina Arete di Scheria, il suo nome, in greco antico, significa ""colei che brucia le navi"" (ναῦς: nave; κάω: bruciare).

Ruolo nell’""Odissea"".
Nel libro VI dell’""Odissea"", Ulisse naufraga sulle coste dell'isola di Scheria, dove Nausicaa, consigliata da Atena, si era recata con le sue ancelle per giocare a palla e lavare delle vesti. Risvegliato dai loro giochi, Ulisse esce fuori da un cespuglio completamente nudo, facendo fuggire impaurite le serve, ed implora un po' di misericordia. Nausicaa ""dalle bianche braccia"" lo accoglie con eleganza e cortesia 
regalandogli dei vestiti e gli suggerisce la via per la dimora del padre Alcinoo, chiedendo di sua madre, la regina Arete, la cui saggezza è riconosciuta come superiore anche a quella del re, che si fida ciecamente del suo giudizio. La principessa infine si avvia con il suo seguito, temendo che il popolo, vedendola insieme ad uno sconosciuto, possa fare del pettegolezzo. Successivamente Ulisse si reca alla reggia, dove viene accolto come ospite da Alcinoo e Arete.

Durante la sua permanenza, l'eroe omerico racconta le sue avventure, che occupano una porzione molto ampia del poema. Alcinoo, alla fine del racconto, gli regala una nave per far ritorno ad Itaca.

Nausicaa sembra quasi innamorarsi di Ulisse (che tra l'altro elogia la sua bellezza, che gli ricorda la dea Artemide), tanto che il sovrano propone a quest'ultimo la mano di lei.

Interpretazione.
La vicenda, esemplificativa del concetto di ospitalità (""xenìa"") presso gli antichi Greci, viene brevemente riassunta da Igino nelle sue ""Fabulae"":
Secondo Aristotele e Ditti Cretese, Nausicaa sposò Telemaco e ebbe un figlio chiamato Persepolis o Ptoliporthus.

Omero conferisce al personaggio di Nausicaa il significato letterario dell'amore inespresso (probabilmente uno dei primi esempi in letteratura di amore non corrisposto). Infatti sebbene sembri piacerle Ulisse, dal momento che ella confida alle sue ancelle che desidererebbe avere un marito simile all'eroe e Alcinoo arriva addirittura a proporla a lui come moglie, non scatta una vera e propria relazione tra i due. 

Nausicaa è anche una figura materna per il guerriero: lo cura, lo invita a casa e gli dice, al momento dell'addio, ""Non dimenticarmi, perché ti ho ridato la vita"" indicando così il suo status di ""nuova madre"" nei suoi confronti. Curiosamente, Ulisse non fa menzione del suo incontro con Nausicaa alla moglie Penelope e ciò fa ipotizzare ad alcuni studiosi l'esistenza di un livello di affetto molto più profondo che con le altre donne incontrate nel suo cammino..


"
"Euskal Bizikleta

La Euskal Bizikleta (it. ""Bicicletta Basca""; es. ""Bicicleta Vasca"") era una corsa a tappe maschile di ciclismo su strada, che si svolse nei Paesi Baschi, in Spagna, ogni anno nel mese di giugno. Dal 2005 fa parte circuito UCI Europe Tour, classe 2.HC.

Storia.
La prima edizione è datata 1952, ma con il nome di ""Eibarko Bizikleta"". Nel 1969 la competizione cambiò nuovamente nome in ""Euskal Herriko Itzulia"" (Giro dei Paesi Baschi o, in spagnolo, Vuelta al País Vasco). Anche la sua organizzazione era diversa e pertanto gli annali sono distinti rispetto a quelli della ""Bizikleta"". Solo nel 1987, con il nome di ""Arrateko Igoera"", si ritornò allo schema classico della corsa, che prenderà il nome definitivo nel 1991.

Nel 2009 c'è stata la seconda fusione con la Vuelta al País Vasco.

Percorso.
La gara è suddivisa in 5 tappe: nelle ultime edizioni, la prima tappa ha preso il via da Guipúzcoa de Éibar; la quarta è in realtà composta da due semitappe (di cui una cronometro individuale).

Albo d'oro.
""Aggiornato all'edizione 2008.""
"
"Frisso

Frisso () è una figura della mitologia greca, figlio di Atamante re di Beozia e di Nefele.

Fratello di Elle, ebbe dalla sposa Calciope i figli, Argeo, Mela, Frontide e Citissoro. 
Pausania attribuisce alla coppia anche un quinto figlio di nome Presbone.

Mitologia.
Frisso, a causa della gelosia della matrigna Ino (che aveva sposato il padre dopo che questi ne ripudiò la madre) rischiò di essere sacrificato per placare una carestia (sempre causata dagli inganni di Ino) e per evitarlo chiese aiuto alla madre (Nefele) che per salvarlo assieme alla sorella chiese aiuto alla dea Era che gli diede il Crisomallo (l'ariete dal vello d'oro) con il quale i figli avrebbero potuto fuggire e sottrarsi alla minaccia. 
Così Nefele inviò l'animale ai suoi figli ed una volta raggiunti questi parlò a Frisso, infondendogli coraggio e convincendoli a salirgli in groppa per volare via, iniziando così uno straordinario viaggio che li portò a sorvolare i mari e le terre fino a quando Elle si addormentò lasciando la presa e cadendo in mare annegandovi. 
Frisso invece, proseguì nel suo viaggio e raggiunse la Colchide dove regnava il re Eete, figlio di Elio e di Perseide e fratello della maga Circe. 
Questi l'accolse benevolmente e gli diede in sposa la figlia Calciope ricevendo in cambio il sacrificio dell'ariete a Zeus ed il suo manto (il vello d'oro) per sé. Eete così lo consacrò ad Ares e lo fece inchiodare ad una quercia in un bosco sacro e mettendovi di guardia un drago che non dormiva mai.

Frisso visse così presso la corte di Eete fino a giungervi anziano ma un giorno Eete venne a sapere da un oracolo che sarebbe morto per mano di un discendente di Eolo e così uccise Frisso.

I suoi figli invece riuscirono a ritornare ad Orcomeno dove ritrovarono il loro regno.
"
"Pentesilea

Pentesilea (; ), con le possibili varianti di Pantasilea e Pentasilea, è una figura della mitologia greca, figlia di Ares e di Otrera, e sorella di Ippolita, Antiope e Melanippa.

Fu regina delle Amazzoni, il popolo di donne guerriere abitanti della Scizia e dell'odierno Ponto, antica regione dell'Asia Minore.

Prode eroina e fanciulla bellissima, fu chiamata da Priamo nel decimo anno del conflitto troiano, a seguito della morte di Ettore, per respingere le file achee, sebbene il vecchio re ricordi nell'""Iliade"" di essere stato in gioventù avversario del suo popolo.

Pentesilea portò scompiglio tra le orde nemiche, risollevando momentaneamente le sorti dei Troiani, ma fu colpita a morte da Achille.

Secondo una variante del mito, quando Pentesilea si scontrò con Achille, ebbe la meglio e lo uccise con la sua lancia, ma Teti, la madre dell'eroe, supplicò Zeus di fare un prodigio sul cadavere del figlio e il padre degli dei gli ridiede la vita.

Mito.
Fu una prode guerriera, figlia della regina Otrera e di Ares, e alla nascita fu istruita dall'Amazzone Cleta. Presto si macchiò di un grave delitto, uccidendo al banchetto nuziale di Teseo e Fedra la sorella Ippolita, Glauce o Melanippa, saettata da una freccia, nel corso della rissa che seguì alle nozze del re ateniese. Oppure pensò di colpire un cervo in una battuta di caccia e, invece, colse per errore la sorella con una lancia. Pentesilea si rabbuiò e invocò per se stessa la morte, o perlomeno una gloriosa che riparasse al misfatto. Si racconta che Pentesilea avesse inventato l'ascia da guerra e l'alabarda.

La regina scelse dodici bellissime vergini e cercò rifugio a Troia per farsi purificare da Priamo, fuggendo alle spietate Erinni della sorella, adirate per il suo inaudito crimine. Desolante fu lo spettacolo che si parò davanti agli occhi della regina e delle sue Amazzoni al loro arrivo a Troia: Ettore era già cadavere e i suoi abitanti in lutto piangevano la sua perdita. Ditti Cretese ci dice che Pentesilea era già lì per ripartire e lo avrebbe certamente fatto se solo Paride non l'avesse trattenuta con doni d'oro. Condannata da Afrodite ad essere violentata da tutti gli uomini che la vedevano si celò alla vista coprendosi con una splendida armatura e, distinguendosi per la sua audacia, divenne regina delle Amazzoni. La condanna degli dei la accompagnò fin dopo la morte poiché Achille, dopo averla uccisa, la spogliò delle armi com'era prassi dei vincitori, e, sfilatole l'elmo e vedendo il volto, la cui bellezza nemmeno la morte era riuscita ad intaccare, non poté fare a meno di desiderarla nonostante l'Ade l'avesse già chiamata a sé. Posseduto da Eros, l'eroe ne violò le spoglie in un atto di necrofilia. Quando in seguito chiese dei volontari per seppellire il cadavere della regina, Tersite, il più brutto dei guerrieri greci chiamati a raccolta intorno a Troia e spettatore dell'abuso del giovane eroe sulle spoglie della regina, derise l'eroe per la sua passione per un cadavere e con un colpo secco cavò gli occhi fuori dalle orbite dell'Amazzone. L'eroe infuriato si avventò contro di lui e vibrò a Tersite un pugno con una forza tale da spaccargli tutti i denti e da far ruzzolare la sua anima giù nel Tartaro.

Questo crimine suscitò la grande indignazione dei Greci e Diomede, che era cugino di Tersite e voleva vendicarsi dell'empietà di Achille, per disprezzo all'eroe trascinò via il corpo di Pentesilea e lo gettò nello Scamandro come pasto per i pesci del fiume.

Imprese in guerra.
In battaglia si distinse abbattendo numerosi guerrieri achei, quali Molione, Persinoo, Eilisso, Antiteo, Lerno e il valoroso figlio di Aimone, Ippalmo. Uccise infine anche Elasippo.

Di fronte alla morte di Clonia, sua fedele compagna, uccisa dall'eroe Podarce, fratello di Protesilao, la regina delle Amazzoni si abbatté sull'assassino e lo uccise con un colpo di lancia.

Secondo alcune tradizioni, Pentesilea uccise anche Macaone, il medico acheo, che secondo altri fu ucciso da Euripilo. Già al loro primo scontro Pentesilea divenne una facile preda per Achille:

C'è chi racconta che nel corso del corpo a corpo con Achille, un giovane guerriero greco chiamato Calcone che si era invaghito della regina si fosse interposto tra l'eroe e l'eroina, facendo scudo a quest'ultima con il proprio corpo e subendo il colpo mortale dell'eroe al posto suo.

Pentesilea venne ben presto uccisa da Achille che, colpito dal suo coraggio, fece restituire il suo corpo ai Troiani affinché le dessero una onorevole sepoltura. Secondo un'altra versione Achille si innamorò di Pentesilea nel momento in cui la uccise.

C'è chi sostiene che gli amori dell'eroe con la regina siano stati consumati prima del loro corpo a corpo e che da questo amplesso sia stato generato Caistro.

Nemici uccisi da Pentesilea.
Una volta giunta a Troia, Pentesilea uccise numerosi guerrieri achei, dei quali solo due erano capitani. Quinto Smirneo non precisa se l'Amazzone riuscì a uccidere Podarce, ma riferisce solamente che riuscì a ferirlo con un colpo di lancia alla coscia.


Citazioni post-classiche.
È citata da Dante Alighieri nel Limbo dei grandi spiriti del passato accanto ad un'altra ""vergine-guerriera"" come Camilla (Inf. IV, v. 124).

Boccaccio narra un mito alquanto originale di Pentesilea nel XXX capitolo del ""De mulieribus claris"". L'Amazzone era una bellissima vergine guerriera che amava rivestirsi di un'armatura, lanciarsi al galoppo sul suo cavallo e celare i suoi capelli biondi con un elmo. Sentì presto parlare di Ettore e s'infiammò d'amore per l'eroe al solo racconto delle sue imprese. Volendo lasciare un erede al suo trono, raccolse un gran numero di compagne e si lanciò con coraggio in battaglia contro i Greci. Cercò e colse l'attenzione di Ettore intrattenendolo con i suoi eccidi, ma presto perse in guerra quasi la totalità delle sue milizie e fu colpita a morte sotto gli occhi dell'amato, senza riuscire a coronare il suo sogno d'amore.

Essa è conosciuta anche nella letteratura spagnola (citata per esempio nel poema epico catalano del Tirant lo Blanc di Joanot Martorell, pubblicato nel 1490). Il mito fu riproposto anche in una tragedia di Heinrich von Kleist (1808).

È citata nell’""Orlando innamorato"" di Matteo Maria Boiardo (Libro Terzo, Canto I, ottava 28), dove viene detto che alla morte di Ettore entrò in possesso della sua spada, quella che sarà poi chiamata Durindana.

È citata anche ne ""La città delle Dame"" di Christine de Pizan.

È citata da Luigi Pulci nel Morgante (Canto XV, ottava 109, v.2), in cui Antea è paragonata a lei e a Camilla per le sue virtù di guerriera.

Citata da Ludovico Ariosto nell’""Orlando furioso"" (Canto XXVI, ottava 81) riferito allo scontro tra Marfisa e Rodomonte. Venne citata anche da Shakespeare nella terza scena de ""La dodicesima notte"" in merito all'astuzia della domestica Maria nell'ideare il complotto ai danni del maggiordomo Malvolio.

Al mito di Pentesilea è ispirata l'opera lirica di Othmar Schoeck ""Penthesilea"", op. 39, composta nel 1923-1925 su libretto di Heinrich von Kleist.

Pentesilea è anche il nome di una delle ""Città Invisibili"" di Italo Calvino.

Il mito di Pentesilea e Achille è rielaborato da Carmelo Bene prima nello spettacolo Pentesilea (Carmelo Bene), poi nella sua prima opera poetica, ""Vulnerabile invulnerabilità e necrofilia in Achille. Poesia orale su scritto incidentato. Versioni da Stazio Omero Kleist"", Nostra Signora Editrice, Roma, 1993).





"
"Andrea Cossu

Biografia.
È sposato con Carlotta, da cui ha avuto due figlie, Rebecca (nata nel 2010) e Clotilde (nata nel 2012).

Oltre a essere stato un giocatore del Cagliari, ne è tifoso, tanto da partecipare alle trasferte del gruppo ultrà degli ""Sconvolts"" per seguire la squadra nelle domeniche libere durante il periodo di militanza al Verona. Ancora molto legato al gruppo, ne porta il simbolo tatuato sul polpaccio destro, potendo essere considerato a tutti gli effetti un loro rappresentante in campo.

Caratteristiche tecniche.
Nato come ala, fu trasformato in trequartista da Davide Ballardini nella stagione 2007-2008. Giocatore dotato di grande tecnica, abile nel dribbling e nel giocare la palla. Specialista in assist e calci piazzati, è risultato alla fine del campionato di Serie A 2010-2011 il miglior assist-man della competizione.

Carriera.
Club.
Gli inizi: Johannes, Hellas Verona, Lumezzane, Sassari Torres.
Nato a Cagliari nel quartiere Fonsarda, e cresciuto nelle giovanili della Johannes, società polisportiva cagliaritana, debutta in Serie C2 con la maglia dell', dove mette in luce qualità che convincono l'Hellas Verona ad acquistarlo per rafforzare la sua primavera, dove rimarrà sino al gennaio del 1999, quando verrà girato in prestito al Lumezzane, in Serie C1, col quale disputerà alcuni scampoli di partita senza segnare alcun goal.

In entrambi i due anni successivi inizia nella primavera dell'Hellas per poi trasferirsi a gennaio in prestito al Lumezzane, nel quale acquista maggior spazio e col quale nel 2000 segna il suo primo gol da professionista. Nel 2002, a un inizio nella primavera veronese fa seguito un prestito alla Torres, anch'essa in C1.
Nella stagione 2002-2003 è titolare nell'Hellas Verona in Serie B.

L'anno successivo, con l'arrivo in panchina del suo mentore Sergio Maddè, le sue prestazioni sono deludenti. Nella stagione 2004-2005, con l'Hellas Verona che ottiene il 6º posto in classifica, segna 6 reti, il suo record tra i professionisti. In quest'annata, in cui gioca spesso titolare, le sue prestazioni subiscono un calo nel finale di stagione.

Cagliari e la Serie A.
Passa al Cagliari con il quale esordisce in Serie A nella stagione 2005-2006 disputa un discreto campionato, nel quale subentra spesso nei finali di partita e conferma le buone qualità che aveva lasciato intravedere in Serie B, pur rivelandosi poco incisivo e non segnando alcun gol.

Ancora a Verona.
L'ultimo giorno del mercato estivo del 2006 segna il suo ritorno all'Hellas, dove inizia la stagione da titolare. Per lui e per la squadra questa stagione segna una notevole involuzione nelle sue prestazioni calcistiche, e questo lo porterà ad essere accusato di scarso impegno in partita e negli allenamenti e a diventare uno dei maggiori indiziati per la pessima situazioni di classifica in cui versano i gialloblu alla fine del 2006. A fine stagione retrocede con il Verona in Serie C1.

Il ritorno al Cagliari.
Nella sessione invernale del mercato della stagione 2007-2008 viene riacquistato dal Cagliari, con cui riesordisce nella trasferta di Torino con la Juventus pareggiata 1-1, rivelandosi utile per la rimonta in classifica della squadra sarda. Le sue doti tecniche fanno subito conquistare al piccolo fantasista una maglia da titolare. Ballardini lo inventa trequartista dietro le due punte (precedentemente in carriera aveva ricoperto i ruoli di esterno di centrocampo o ala d'attacco), un'intuizione che rappresenterà la svolta alla carriera del giocatore, permettendogli di fare un decisivo salto di qualità e di diventare il valore aggiunto dei rossoblu, grazie alla facilità nel saltare l'uomo e alla grande capacità di mettere i compagni in condizione di segnare.

Nelle situazioni di emergenza in cui alla squadra sarda manca Daniele Conti ricopre an che il ruolo di centromediano davanti alla difesa del centrocampo a 3 cagliaritano, dimostrando una buona duttilità tattica e adattandosi appieno agli schemi della squadra. Dopo i soli 10 punti conquistati nel girone di andata, in seguito all'arrivo di Cossu assieme alla seconda punta Jeda e al portiere Marco Storari il Cagliari conquista 25 punti nelle prime 15 giornate del girone di ritorno, collocandosi fuori dalla zona retrocessione che aveva occupato per la quasi totalità del campionato.

Nella 37ª giornata di campionato a Udine, l'11 maggio 2008, il fantasista cagliaritano mette a segno il suo primo gol in Serie A. Nella stagione 2008-2009, confermato nel ruolo di trequartista nel Cagliari di Allegri, secondo molti osservatori la squadra rivelazione del campionato.
Nella 37ª giornata, segna il primo gol della sua stagione, facendo pareggiare la sua squadra nella partita contro l'Inter (poi vinta).

Nella stagione 2009-2010 mette a segno 3 gol in campionato. Nella stagione 2010-2011 segna il suo primo gol della stagione contro il Bologna il 6 marzo 2011 nella 28ª giornata, gol del momentaneo 1-1 (partita poi finita 2-2).
Il suo secondo gol nella stagione 2010-2011 lo realizza contro il Brescia nella 32ª giornata, allo stadio Sant'Elia, siglando il momentaneo 1-0 (partita poi finita 1-1).

Il terzo gol stagionale viene messo a segno nella gara tra Cagliari e Fiorentina nella 34ª giornata di campionato del sabato di pasqua, il 23 aprile 2011, realizzando il gol del momentaneo 1-1 dopo 30 secondi dall'inizio del secondo tempo, match che terminerà 2-1 per i viola. Segna il suo quarto gol alla penultima di campionato contro il Milan, partita finita 4-1 per i rossoneri.

Al termine della stagione Cossu è l'assist-man più efficace del campionato di Serie A, con 13 assist vincenti e segna 4 gol, record personale di gol stagionali. Nella stagione 2011-2012 Cossu segna il suo primo gol in campionato, nella prima partita nella storia dei rossoblu allo Juventus Stadium, con uno tiro di sinistro al 2' del secondo tempo; la partita terminerà 1-1. A causa di parecchi infortuni, nella stagione 2012-2013 colleziona 24 presenze in campionato, con otto assist vincenti.

Il 10 luglio 2014 rinnova il contratto con il Cagliari per un'altra stagione. Nell'estate successiva, dopo la retrocessione in B rimane svincolato al termine del calciomercato.

La ripartenza ad Olbia in Serie D.
Dopo la fine del legame con il Cagliari rimane inattivo per cinque mesi, ma il 3 dicembre 2015, viene ufficializzato il suo ritorno all'Olbia, dove aveva iniziato la sua carriera da professionista, ripartendo così dalla Serie D, contribuendo alla promozione dei galluresi in Lega Pro.

Il terzo ritorno a Cagliari e il ritiro.
Nell'estate 2017 torna nuovamente al Cagliari, all'età di 37 anni. Già nel maggio 2017 l'operazione era stata annunciata, venendo confermata poi il 9 agosto 2017, quando sul sito del Cagliari viene scritta la numerazione ufficiale per la nuova stagione, comprendendo anche il calciatore che torna ad indossare la sua numero 7. Esordisce nuovamente in Serie A il 27 agosto, subentrando a Farias all'86' in occasione della sconfitta per 2-1 sul campo del Milan. Collezionerà complessivamente 11 presenze nella stagione 2017-2018, fornendo inoltre due preziosi assist (uno dei quali su calcio d'angolo per la rete di Ceppitelli all'83', all'ultima partita di campionato contro l'), che regalerà ai sardi la matematica salvezza. Terminato il contratto, non viene confermato per la stagione successiva e l'8 agosto 2018 viene ufficializzato il suo ritiro dal calcio giocato. Per l'occasione il Cagliari gli concede i primi 7 minuti da titolare (come il suo storico numero di maglia) e da capitano nell'amichevole precampionato contro gli spagnoli dell'.

Dopo il ritiro.
Il 13 agosto 2018 raggiunge un accordo con il Cagliari Calcio per un ruolo nello staff del settore giovanile della società sarda, dedicandosi principalmente a far crescere centrocampisti e trequartisti. Inoltre coadiuva nello scouting il responsabile dell'area tecnica, il suo ex compagno di squadra Daniele Conti.

Nazionale.
Il 28 febbraio 2010 ha ricevuto la prima convocazione in Nazionale maggiore, ad opera del commissario tecnico Marcello Lippi, in vista dell'amichevole del 3 marzo allo Stade Louis II nel Principato di Monaco contro il , l'ultima prima dei Mondiali del 2010. All'esordio gioca per tutti e novanta i minuti della partita terminata 0-0.

Viene convocato per il ritiro della Nazionale azzurra in vista dei Mondiali 2010, inserito in una lista di 30 giocatori poi ridotta a 28; il 1º giugno 2010 viene escluso della lista dei 23 atleti effettivamente convocati per la competizione; viene poi portato temporaneamente come 24º uomo in seguito all'infortunio occorso a Mauro Germán Camoranesi. Viene impiegato nell'amichevole del 5 giugno contro la Svizzera (1-1). Le condizioni di Camoranesi migliorano e Cossu rientra in Italia a due giorni dall'esordio della Nazionale nella competizione.

Statistiche.
Presenze e reti nei club.
""Statistiche aggiornate al 9 maggio 2018.""


"
"San Giovanni Montebello

San Giovanni Montebello (""San Giuvanni"" in siciliano) è una frazione di Giarre (Città metropolitana di Catania). Sorge su colline sciarose che sovrastano la riviera ionica a 5 chilometri da Giarre e conta circa 1.800 abitanti. Inizialmente la borgata si chiamava San Giovanni Battista, in nome del suo santo protettore, successivamente, nel 1942, è stato aggiunto l'appellativo Montebello, per sottolineare la panoramica posizione geografica del piccolo centro. Di recente sviluppo sono le attività agrituristiche.

Gli abitanti sono noti come sangiovannesi (""sangiuvannoti"" in siciliano).

Storia.
Come molti centri vicini, la borgata sorse presumibilmente tra il XVI e il XVII secolo quando gruppi di famiglie acesi, messinesi e calabresi in cerca di fortuna, iniziarono a prendere possesso delle terre della Contea di Mascali, attratte dai bassi censi a cui esse venivano offerte dalla Mensa Vescovile catanese.

La storia documentata del paese ha inizio il 23 febbraio del 1725, quando il popolo iniziò i lavori per la chiesa, ultimati nel 1747.

Una sentenza della Magna Curia Arcivescovile Messinese del 7 giugno 1747, assegnava alla nuova chiesa il territorio di Sant'Alfio ""La Bara"", consacrandolo a San Giovanni Battista. Quest'ultimo rimase dipendente a livello ecclesiastico dalla chiesa di San Giovanni fino al 1811, entrambi, comunque, sotto il Vicario Curato di Mascali fino al 1823.

Ancora settecentesche sono le testimonianze dell'Abate benedettino catanese Vito Maria Amico """"[...] In S. Joanne ejusdem nominis aedes [...]"" ([...] Nel paese di San Giovanni che ha lo stesso nome della chiesa [...])"" e dell'Abate F. Sacco: """"[...] Posto nella distanza di quattro miglia dal mare e di tre da Mascali. Vi sono in esso una Chiesa Sagramentale, ed una Confraternita Laicale dedicata al Santissimo Crocifisso [...]"""".

La popolazione di San Giovanni crebbe durante i secoli XVIII e XIX, tanto che dal censimento del 1812 risulta che il centro era il secondo paese etneo (dopo Giarre) per popolazione, superando di gran lunga la stessa Mascali.

Nell'800 continuò lo sviluppo edilizio, grazie al quale sorse un nutrito nucleo urbano attorno alla chiesa madre. Furono costruite alcune ville ed edifici patrizi, oltre alle abitazioni rustiche. Delle tipologie edilizie sette-ottocentesche si conservano notevoli tracce, come quasi la totalità delle costruzioni in via Ciullo D'Alcamo (ex via ospedale).

San Giovanni fu inoltre, già a partire dall'800, sede del primo ospedale del nascente comune di Giarre.

Nel 1942 la frazione, fino ad allora denominata semplicemente ""San Giovanni"", assunse la nuova denominazione di ""San Giovanni Montebello"".

Monumenti e luoghi d'interesse.
Il paese mantiene pressoché inalterate le caratteristiche topografiche dei secoli scorsi.

Chiesa Madre
Degna di visita è la chiesa madre che, ristrutturata nell'Ottocento, possiede una facciata in stile tardo-barocco; la scalinata antistante in pietra lavica consta di due ordini di gradini, in numero 24 e 6, simbolo della ricorrenza di San Giovanni Battista. L'interno è pregevolmente decorato con stucchi e marmi pregiati. Interessanti sono gli affreschi sulla volta (I primi affreschi, oggi non più visibili, furono eseguiti nel 1744 dall'acese Pietro Paolo Vasta) e le tele di famosi artisti dei secoli scorsi quali Alessandro Vasta, figlio dell'illustre Pietro Paolo e il catanese Giuseppe Zacco. È inoltre presente al suo interno un antico organo di pregevole timbro dotato di oltre 2000 canne, disposte simmetricamente all'ingresso e sulla volta. Poteva essere suonato da due persone contemporaneamente creando così un effetto acustico particolarmente avvolgente. Oggi purtroppo non è possibile usufruirne poiché necessiterebbe di un costosissimo restauro.

Chiesa del Santissimo Ritrovato La chiesa del Santissimo Ritrovato (in siciliano """"Signuri Asciatu""""), chiamata così perché costruita dopo un episodio di furto e di successivo ritrovamento dell'ostensorio contenente il Santissimo Sacramento dalla cattedrale di Catania alla fine del Settecento, possiede due tele di notevole valenza artistica, dipinte da Giuseppe Zacco, che hanno per soggetti la Crocifissione e l'Annunciazione.

Di notevole interesse artistico sono inoltre le settecentesche ville private, osservabili dall'esterno come Villa Pennisi-Nicolosi, Villa Castorina, il palazzetto baronale in stile barocco a lato della Chiesa Madre e l'antico ospedale San Pietro (funzionante fino all'ultimo dopoguerra) sito in via Ciullo d'Alcamo.

Festa di San Giovanni Battista.
L'apertura dei festeggiamenti inizia l'1 giugno con il suono dello ""Scunsulatu"" della campana maggiore della chiesa e con lo Sparo dei 24 colpi a cannone. La festa raggiunge il culmine il sabato e la domenica dopo il 24 giugno, giorno in cui si celebra la natività del Santo. La sera del sabato si svolge la festosa entrata in Piazza San Giovanni Battista dei Quattro partiti con la tradizionale fiaccolata. Intorno le ore venti i rappresentanti delle quattro categorie, muniti di fiaccole e bandiere tricolori, accompagnati dai musicanti, percorrono correndo le quattro vie (una per ogni partito) per raggiungere la piazza, dove ognuno accende la girandola assegnatogli. Tra la nutrita schioppetteria ed il fuoco di queste, nel frastuono assordante della gente, i gruppi di musicanti congiungendosi intonano la marcia dei bersaglieri, ripetendola più volte, con un ritmo sempre più veloce. La serata continua, sul palco musicale è eseguita la “Cantata” (inno in onore di San Giovanni Battista), a seguire la spettacolare gara pirotecnica dei quattro partiti. La domenica la suggestiva ""Nisciuta di San Giuvanni"" ovvero l'uscita del fercolo con il simulacro di San Giovanni Battista dalla Chiesa Madre alle ore 21:00 e a seguire la processione del santo per le vie del paese. Il fercolo si affaccia dalla porta centrale, fermandosi sul sagrato della Chiesa fa iniziare lo scampanio. La grande vara, sormontata dal baldacchino indorato, attraverso due binari di legno, scende lentissima i 24 gradini, fino a raggiungere la piazza, dove si intona la “Cantata”, il fercolo sosta fino al termine dell’Inno, poi sì da inizio alla processione; a conclusione della quale il fercolo risale la gradinata, e infine sale il gran quadro, che cela il simulacro, che sarà svelato nuovamente il giorno del 29 agosto.

Bibliografia.
Vincenzo Di Maggio, ""San Giovanni Montebello, Storia civile ed ecclesiastica"", Acireale, 1995
"
"Lorenzo de' Medici

Lorenzo divenne, insieme al fratello minore Giuliano, signore ""de facto"" di Firenze dopo la morte del padre Piero. Nei primi anni di governo (1469-1478), il giovane Lorenzo condusse una politica interna volta a rinforzare da un lato le istituzioni repubblicane in senso filo-mediceo, dall'altro a sopprimere le ribellioni delle città sottoposte a Firenze (celebri i casi di Prato e Volterra). Sul fronte della politica estera, invece, Lorenzo manifestò il chiaro disegno di arginare le ambizioni territoriali di Sisto IV, in nome dell'equilibrio della Lega Italica del 1454.

Per questi motivi, Lorenzo fu oggetto della Congiura dei Pazzi (1478), nella quale il fratello Giuliano de' Medici rimase assassinato. Il fallimento della congiura provocò l'ira di papa Sisto, del re di Napoli Ferrante d'Aragona e di tutti coloro che erano intimoriti dal rafforzamento del potere mediceo su Firenze. Seguirono, pertanto, due anni di guerra contro Firenze, nella quale il prestigio interno e internazionale del Magnifico si rafforzarono enormemente grazie alla sua abilità diplomatica e il suo carisma, con cui riuscì, da un lato a sgretolare la coalizione anti-fiorentina, dall'altro a mantenere unite le forze interne alla Repubblica.

Divenuto negli anni '80 l'ago della bilancia della politica italiana, trattato come un sovrano dai monarchi stranieri, Lorenzo legò il suo nome al periodo di massimo splendore del Rinascimento fiorentino, circondandosi di intellettuali - Poliziano, Ficino, Pico della Mirandola - e di artisti quali Botticelli e il giovane Michelangelo. Con la sua prematura scomparsa nel 1492, Firenze si ribellò all'inetto figlio Piero per consegnare il potere nelle mani del frate Girolamo Savonarola. Come conseguenza, la rivalità dei signori italiani, non più frenati dalla diplomazia di Lorenzo, permise a Carlo VIII di Francia di scendere in Italia e dare inizio alle guerre franco-spagnole del XVI secolo.

Biografia.
La gioventù.
La ""Criptosignoria"" medicea.
Quando Lorenzo nacque, la famiglia Medici era all'apice del suo potere politico nella Repubblica fiorentina, controllando le varie e complesse istituzioni repubblicane deputate al funzionamento dello Stato. Il nonno di Lorenzo, Cosimo, era riuscito, grazie all'enorme fortuna finanziaria del suo banco, a legare a sé numerosi politici fiorentini e a farsi portavoce del malessere popolare, dovuto alla soffocante oligarchia di nobili capeggiata dagli Albizzi. Nel 1434, dopo appena un anno di esilio a Venezia, Cosimo rientrò a Firenze, esiliò gli Albizi e, seguendo un modello politico già adottato nell'antichità da Ottaviano Augusto, mantenne le istituzioni repubblicane vigenti dandole in appalto a uomini del suo ""entourage"", e formalmente si ritirò a vita privata. Il controllo reale, però, rimaneva in mano a Cosimo: ciò ha spinto gli storici a definire tale forma di governo <nowiki>""</nowiki>""criptosignoria""<nowiki>"", ove l'anima dell'</nowiki>orientamento politico repubblicano stava nelle mani di un unico uomo e della sua famiglia.

L'educazione.
Figlio di Piero di Cosimo de' Medici e di Lucrezia Tornabuoni, Lorenzo nacque il 1º gennaio 1449 (secondo il vecchio calendario fiorentino, nel 1448) a Firenze, nel Palazzo Medici Riccardi, e fu battezzato il 6 di quel medesimo mese in occasione dell'Epifania. Lorenzo, insieme al fratello Giuliano, ricevette una profonda educazione umanistica e un'accurata preparazione politica, entrambe seguite attentamente dal nonno Cosimo e dai genitori. Nella fanciullezza, Lorenzo fu seguito e preparato da Gentile da Urbino, mentre dal 1457 la sua educazione passò nelle mani di umanisti del calibro di Cristoforo Landino, Giovanni Argiropulo per gli studi su Omero, Marsilio Ficino per la filosofia neoplatonica e Antonio Squarcialupi per la danza. Il nonno Cosimo si affezionò in modo particolare al nipote Lorenzo, col quale era solito conversare e discutere. Il giovinetto manifestò un precoce interesse verso l'Accademia neoplatonica, e a soli 12 anni era solito partecipare alle dotte disquisizioni del Ficino nella Villa di Careggi.

Crisi di successione.
Lorenzo non era che un adolescente allorché lo zio Giovanni, secondogenito di Cosimo il Vecchio e successore designato alla guida del Banco dei Medici, morì nel 1463 dopo una vita piena di stravizi. La salute cagionevole del proprio primogenito Piero (soprannominato ""il Gottoso"" a causa della malattia che lo affliggeva, la gotta) aveva infatti spinto Cosimo a decidere che fosse Giovanni a succedergli alla guida del Banco di famiglia. Con la morte di quest'ultimo, l'anziano Cosimo cadde in uno stato melanconico, continuamente assillato dal problema della successione. Fu così che pensò di riporre le proprie speranze nei figli di Piero: Lorenzo e Giuliano sarebbero potuti divenire aiutanti e successori del padre infermo. Prima di morire, Cosimo raccomandò a Piero di non trascurare l'educazione dei due ragazzi, e di trattarli come se fossero uomini nonostante la loro giovane età.

I viaggi.
Tra Venezia e Milano (1465).
Prima di fargli fare il suo ingresso nella vita politica cittadina, il padre Piero pensò di affidare a Lorenzo alcune missioni diplomatiche a Milano e a Venezia, dove vi erano due filiali del Banco dei Medici. Il giovane Lorenzo avrebbe così potuto acquisire una panoramica generale della situazione politica italiana e saggiare di persona gli animi dei vari governanti. Il 17 aprile 1465 il giovane Medici conobbe nella città di Pisa il principe Federico di Napoli, diretto a Milano per rappresentare il fratello Alfonso al suo matrimonio con Ippolita Maria Sforza. Lorenzo, che nel frattempo aveva stretto amicizia con Federico, fu costretto a partire dalla Toscana in direzione di Venezia, seguendo un percorso che l'avrebbe portato a conoscere le principali personalità politiche dell'epoca: a Bologna Lorenzo conobbe Giovanni Bentivoglio, mentre a Ferrara fu accolto da Borso d'Este. Dalla città estense proseguì per Venezia, dove fu presentato al doge Cristoforo Moro. Conclusa l'esperienza veneziana, il giovane Medici si recò a Milano dove conobbe Francesco Sforza, amico e alleato del nonno Cosimo. In quella che era la capitale del Ducato di Milano il giovane Lorenzo fu informato da Pigello Portinari, direttore della locale filiale medicea, sul come comportarsi durante il colloquio col duca. Il soggiorno milanese, tuttavia, durò poco: egli dovette infatti rientrare a Firenze per accompagnare Ippolita Maria Sforza (con la quale strinse una profonda amicizia e, in seguito, una collaborazione politica) e Alfonso, ormai novelli sposi, lungo il tragitto che li avrebbe portati nel Regno partenopeo.

Roma e Napoli (1466).
Lorenzo ripartì nel 1466 per recarsi a Roma, dove si trovava un'importante filiale del Banco dei Medici gestita da Giovanni Tornabuoni, fratello della madre Lucrezia. Piero il Gottoso aveva dato precise istruzioni di verificare l'andamento della banca, e fu proprio Lorenzo a firmare il contratto che assicurava ai Medici una partecipazione nelle miniere di allume scoperte a Tolfa, vicino Civitavecchia, in accordo col papa Paolo II. Da Roma, Lorenzo giunse, attraverso la via Appia, a Gaeta ove soggiornava la corte del Re Ferrante d'Aragona, che lo ricevette con molte cerimonie pubbliche. Successivamente, Ferrante gli concesse un incontro privato in cui il giovane Medici ebbe modo di portare al sovrano i saluti del padre e di descrivergli alcune delle problematiche interne e familiari. Nel rientrare a Firenze Lorenzo poteva ritenersi soddisfatto dell'esito del suo viaggio, ma la situazione interna dello Stato non permetteva di stare tranquilli.

La congiura del 1466.
L'8 marzo del 1466 sopraggiunse un grave colpo alla stabilità del potere mediceo, ovvero la morte improvvisa di Francesco Sforza, duca di Milano e convinto sostenitore della ""criptosignoria"" medicea. A seguito del vuoto di potere generatosi a Milano (Galeazzo Maria Sforza, l'erede al trono, era in Borgogna al momento del decesso del padre), in concomitanza con la salute cagionevole e la politica finanziaria di Piero il Gottoso (finalizzata alla riscossione immediata dei prestiti che il padre Cosimo aveva elargito alle famiglie nobili fiorentine in cambio della loro fedeltà), che aveva tra l'altro manifestato l'intenzione di fidanzare il figlio Lorenzo con la nobildonna romana Clarice Orsini e non con una fiorentina come la tradizione voleva, il partito antimediceo si risvegliò. Il primo fra i nemici di Piero, il ricchissimo Luca Pitti, alleatosi con la famiglia degli Acciaiuoli e con Diotisalvi Neroni (quest'ultimo amico di lunga data di Cosimo il Vecchio), organizzò una congiura indirizzata all'esautoramento di Piero e al suo innalzamento quale nuovo arbitro della Repubblica. Pitti e gli altri congiurati poterono contare, inoltre, sul sostegno estero della casa degli Este: il marchese Borso inviò infatti a Firenze il fratellastro Ercole a capo di 1300 uomini, pronti a intervenire per supportare l'insurrezione interna. Il colpo di stato, nello specifico, prevedeva l'assassinio di Piero lungo il tragitto dalla villa di Careggi a Firenze, itinerario che egli era solito percorrere senza una grande scorta.

Il piano di Pitti, però, fu prontamente sventato dallo stesso Piero il quale, prevenendo l'azione dei congiurati, si armò e avvisò tutti i suoi sostenitori di organizzare la controffensiva. Nel contempo, Piero riuscì a convincere Pitti a passare nella fazione medicea e, con l'aiuto di 2000 fanti milanesi inviati da Galeazzo Maria Sforza, riuscì a ripristinare la sua autorità. Dei restanti congiurati, Diotisalvi Neroni, Angelo Acciaiuoli e Niccolò Soderini furono esiliati, mentre l'Arcivescovo di Firenze Giovanni de' Diotisalvi dovette ritirarsi a Roma. Luca Pitti, sebbene non subì alcuna persecuzione giudiziaria, venne punito da tutto il popolo fiorentino, che non lo considerò più uno dei suoi maggiori cittadini e anzi lo evitava e ne parlava irrispettosamente. Il ruolo di Lorenzo fu sicuramente importante, in quanto sostenne attivamente il padre e guidò il gruppo di armati legati ai Medici, distinguendosi nella difesa della vita paterna lungo la via che da Careggi portava a Firenze.
L'ascesa politica di Lorenzo e il matrimonio con Clarice Orsini (1466-1469).
Mentre Firenze stava combattendo una coalizione veneto-ferrarese finalizzata a porre fine all'egemonia medicea, Piero de' Medici provvide a presentare Lorenzo come suo legittimo successore alla guida della famiglia. Poco dopo la fallita congiura del 1466, infatti, Piero fece sedere il diciassettenne Lorenzo al proprio posto nella Balìa e nel Consiglio dei Cento. Con lo scopo di rafforzare ulteriormente la posizione della famiglia Medici, Piero e Lucrezia Tornabuoni si decisero a porre in atto il progetto di matrimonio tra il giovane Lorenzo e la romana Clarice Orsini. Clarice, proveniente da una delle più nobili famiglie romane, fu esaminata e giudicata direttamente da Lucrezia nel corso di un suo soggiorno a Roma del 1468, il cui resoconto fu inviato in modo assai dettagliato a Piero. Il progetto matrimoniale fu avallato da entrambe le famiglie: i Medici, oltre a ricevere 6000 fiorini romani, puntavano a entrare nella cerchia patrizia pontificia e assumere un carattere più cosmopolita; gli Orsini, d'altro canto, si sarebbero imparentati con la famiglia più ricca d'Europa. Dal canto suo, Lorenzo non manifestò un particolare interesse nei confronti della futura sposa: intento negli svaghi giovanili, quali tornei e composizioni poetiche, il giovane Medici lasciò a sua madre il compito di preparargli il matrimonio. L'unione venne celebrata prima per procura a Roma (10 dicembre 1468), con Filippo de' Medici quale rappresentante di Lorenzo; il 4 giugno del 1469 seguì il rito religioso a Firenze, cui seguirono grandi feste patrocinate da Piero. Neanche dopo il matrimonio Lorenzo manifestò particolare affetto per la consorte, alla quale non dedicò alcun pensiero o poesia, nonostante l'adempimento dei suoi doveri coniugali: Lorenzo era gaudente, intriso di cultura neoplatonica e amante della vita, mentre Clarice era di educazione rigida e austera, profondamente religiosa e poco edotta di letteratura e cultura umanistica. 
Il governo (1469-1492).
I primi anni (1469-1477).
Le riforme istituzionali.
Piero de' Medici non poté assaporare i frutti della sua politica matrimoniale: completamente distrutto dalla gotta e dalle complicazioni che ne derivarono, morì il 2 (altre fonti attestano il 3) dicembre 1469 per un'emorragia cerebrale. L'appena ventenne Lorenzo assunse quindi il potere su Firenze insieme al fratello Giuliano, ricevendo la fiducia da parte dei politici legati ai Medici. Seguendo le orme del nonno e del padre, Lorenzo non accettò ufficialmente il potere, volendo essere considerato un semplice cittadino di Firenze pur praticamente accentrando nelle proprie mani il potere della città e dello Stato. Nonostante fosse pari al nonno per tatto politico, Lorenzo manifestò apertamente la sua sete di potere, suscitando riprovazione e timori da parte degli altri magnati. Nel periodo dal 1469 al 1472, difatti, Lorenzo sopì tutte le rivalità tra famiglie fiorentine in modo da diventare supremo arbitro in ogni questione. Il rafforzamento della famiglia Medici, a livello istituzionale, fu determinato dalla costituzione del Consiglio maggiore (luglio 1471) e dal rafforzamento del Consiglio dei Cento, quest'ultimo in mano a esponenti filomedicei, al quale fu conferita l'autorità di promulgare leggi senza l'interferenza degli organi popolari.

La prima congiura.
Lorenzo e il fratello Giuliano non si erano neppure abituati all'idea di governare, che i vecchi nemici del padre Piero fecero sentire ancora la loro voce. Infatti, Diotisalvi Nerone e gli altri fuoriusciti, credendo di approfittare dell'inesperienza dei due giovani fratelli, complottarono con Borso d'Este per abbattere definitivamente i Medici, e sobillarono i pratesi alla rivolta contro Firenze, in quanto questa era la città sottomessa più vicina. Come però riassume il critico G.F. Young, il colpo di Stato fu scoperto anzitempo:

La guerra contro Volterra.
Nel 1472 Lorenzo, spinto sia da motivazioni economiche che politiche, decise di muovere guerra contro Volterra. Il Medici, infatti, anelava da un lato acquisire le ricche risorse di allume appena scoperte, mentre dall'altro intendeva rafforzare il prestigio interno ed estero dello Stato (e della sua famiglia) sottomettendo una città importante della Toscana. La guerra fu repentina, e terminò il medesimo anno con il sacco della città da parte delle truppe guidate da Federico da Montefeltro, che agì con una tale violenza verso i volterrani da suscitare disdegno nell'animo dell'opinione pubblica fiorentina. Per affermare il dominio fiorentino su Volterra, Lorenzo decise di costruire una imponente rocca che sfoggiava le più moderne soluzioni difensive dell'epoca, anticipando molte caratteristiche della futura fortificazione alla moderna.

La Congiura dei Pazzi (1478).
Gli antefatti (1473-1478).
Nonostante i successi in politica estera, il rafforzamento interno e la politica di magnificenza condotta da Lorenzo, il potere della famiglia Medici era ancora oggetto d'attriti da parte di alcuni fiorentini, ma ancor più determinanti si rivelarono le macchinazioni di alcuni dei più importanti potentati italiani. Papa Sisto IV, che inizialmente era in cordiali rapporti con Lorenzo, entrò in collisione con quest'ultimo a causa del progetto pontificio di occupare le piazzaforti strategiche di Imola e Faenza, due città assai vicine al confine settentrionale della Repubblica (1473-1474), e Città di Castello, noto avamposto degli interessi fiorentini in Umbria. Una simile manovra strategica avrebbe di fatto comportato l'accerchiamento di Firenze, situazione inaccettabile per la signoria medicea. La tensione si acuì ulteriormente di fronte al rifiuto da parte di Lorenzo, principale banchiere del Vaticano, di versare al papa la somma di 40.000 fiorini necessaria per acquisire Imola dagli Sforza. L'opposizione del Medici era ben motivata: l'obiettivo di Sisto IV era infatti quello di mettere Firenze nelle mani dell'ambizioso nipote Girolamo Riario, estendendo la sfera d'influenza dello stato pontificio fino a determinare la sottomissione dell'intera Italia centrale alla politica papale.

Il rifiuto di Lorenzo provocò un inasprimento dei rapporti diplomatici tra Firenze e lo Stato della Chiesa. Istigato dal nipote, papa Sisto IV cominciò a tessere una ragnatela di intrighi contro i Medici, coinvolgendo l'arcivescovo di Pisa Francesco Salviati, il duca d'Urbino Federico da Montefeltro, il re di Napoli Ferrante e la Repubblica di Siena. Furono stabiliti dei contatti con i principali esponenti del fronte antimediceo interno a Firenze, tra i quali spiccavano l'antica e ricchissima famiglia magnatizia dei Pazzi, intimorita dal crescente potere di Lorenzo e dal sovvertimento di alcune strutture repubblicane. Il processo che dall'inasprimento dei rapporti tra Signoria e Papato portò alla congiura richiese quattro anni. Ciò si spiega con il contemporaneo evolversi della situazione politica italiana: fu infatti soltanto dopo la morte violenta del duca di Milano Galeazzo Maria Sforza (26 dicembre 1476), con cui Lorenzo aveva sempre mantenuto ottimi rapporti, e lo scoppio della conseguente guerra civile tra la reggente Bona di Savoia e Ludovico il Moro, che i congiurati si decisero ad agire allo scoperto. Essi intendevano approfittare del temporaneo indebolimento dei Medici, rimasti privi dei mezzi militari degli alleati che avevano sostenuto il loro potere negli anni passati.

L'attentato del 26 aprile.
Un primo tentativo di eliminazione fisica dei due giovani Medici fu fatto il giorno 25 aprile, quando Jacopo de' Pazzi pensò di avvelenare le pietanze riservate a Lorenzo e Giuliano. Quest'ultimo, però, ebbe un'indisposizione che non gli permise di partecipare al ricevimento, costringendo così i congiurati ad agire in modo diverso. L'occasione si ripresentò il giorno successivo, cioè il 26 aprile 1478, data in cui ricadeva la celebrazione della Pasqua. Mentre stavano ascoltando la messa in Santa Maria del Fiore, al momento dell'elevazione dell'ostia consacrata i due fratelli furono aggrediti: Giuliano fu colpito a morte dai sicari Bernardo Bandini e Francesco de Pazzi, mentre Lorenzo, ferito in modo lieve dal sacerdote volterrano Antonio Maffei, si salvò riparandosi in sagrestia, aiutato da alcuni amici tra cui il Poliziano. Le sorti di Lorenzo, asserragliato nella sagrestia, furono alla fine determinate dalla sollevazione popolare in suo favore: il popolo infatti, venuto presto a conoscenza dell'attentato sacrilego, si sollevò al grido di ""palle! palle!"" (in allusione alle palle poste sullo stemma dei Medici), scagliandosi contro i congiurati. Contemporaneamente, il gonfaloniere Cesare Petrucci, dopo aver saputo dell'attentato, arrestò in Palazzo Vecchio alcuni congiurati guidati dall'arcivescovo Salviati, facendoli quindi impiccare.

La vendetta contro i congiurati.
La vendetta contro i Pazzi e i loro alleati fu terribile, perché diventasse così un esempio contro chi avesse mai voluto, in futuro, minare il potere mediceo sulla città. Infatti Lorenzo procedette a una serie di esecuzioni in Piazza della Signoria, tra cui quella dei due principali animatori del complotto: Jacopo e il figlio Francesco de' Pazzi, catturati mentre tentavano la fuga da Firenze. Degli altri membri della famiglia, soltanto Guglielmo fu risparmiato, in quanto estraneo ai fatti e anche perché era il marito di Bianca, sorella del Magnifico. Guglielmo e la moglie, per l'appartenenza alla famiglia dei Pazzi, furono però costretti all'esilio. Infine Bernardo Bandini, che tentò addirittura di ottenere protezione dal sultano Maometto II, fu rimpatriato e giustiziato. La popolarità di Lorenzo era al culmine, in quanto visto come oggetto d'odio da parte di pochi facinorosi privi di seguito popolare. Difatti, le solenni esequie che Lorenzo fece officiare a San Lorenzo per il fratello Giuliano videro la partecipazione di tutta la cittadinanza fiorentina. Il tragico attentato spinse Lorenzo a far cessare per un decennio, quindi fino al 1488, tutte le manifestazioni legate al Carnevale.

La guerra antimedicea (1478-1480).
Il viaggio a Napoli.
Sisto IV, sdegnato dal trattamento riservato ai congiurati e soprattutto per l'impiccagione di un ecclesiastico, iniziò una guerra aperta contro Lorenzo: scomunicò questi e i maggiorenti della Repubblica; chiuse e arrestò i membri del banco mediceo romano; si alleò apertamente con Ferdinando I di Napoli, con Siena, Lucca e Urbino; e dichiarò guerra a Firenze, alleata di Milano e di Venezia. Lorenzo, sostenuto dai cittadini e dal clero toscano (che a sua volta scomunicò il papa), si accinse alla preparazione della difesa militare. Dopo mesi di lotte estenuanti, in cui la debole Firenze ricevette scarsi aiuti da parte dei suoi alleati e vide la defezione di alcuni generali di ventura da lei inviati, la guerra ebbe una svolta nel 1479, quando la coalizione antifiorentina prese, dopo un lungo assedio, Colle Val d'Elsa. Lorenzo, consapevole della situazione, su consiglio di Ludovico il Moro e col consenso della Signoria lasciò di nascosto Firenze, affidando al gonfaloniere Tommaso Soderini il governo dello Stato in sua assenza. Quindi salpò di nascosto dal porto di Vada e si recò coraggiosamente a Napoli il 18 dicembre per trattare con re Ferdinando. Questi, trattenendo onorevolmente per tre mesi l'illustre ospite, sperava che Firenze, davanti alla prolungata assenza di Lorenzo, si ribellasse passando dalla parte del Papa ma, vista la fedeltà dei fiorentini al loro signore, il re napoletano accondiscese alle richieste del Magnifico ritirando le sue truppe dalla Toscana. A far pressione su Ferdinando fu però anche la nuora Ippolita Maria Sforza la quale, dotata di ottima cultura e dell'abilità politica del padre Francesco, cercò da un lato di mantenere il fratello Ludovico il Moro nell'alleanza con Firenze, dall'altra di convincere il medesimo a continuare le trattative con il re di Napoli per impedire la caduta di Lorenzo in nome dell'antica alleanza che correva fra le due famiglie.

La pace.
L'impressione che suscitò l'ardita impresa di Lorenzo a Napoli fu grandissima. Al rientro in patria, avvenuto il 13 marzo 1480, Lorenzo fu salutato dai Fiorentini come salvatore della patria, mentre Sisto IV, circondato dalla nuova coalizione tra Firenze, Napoli e Ferrara e terrorizzato per la presa di Otranto da parte dei Turchi, offrì la pace e sciolse Lorenzo dalla scomunica il 3 dicembre 1480. Il successo dell'impresa diplomatica di Lorenzo, facilitato come si è visto anche dall'influenza dell'ormai amica Ippolita Maria Sforza a Napoli, lo consacrò come vero e proprio ""deus ex machina"" dell'equilibrio degli Stati italiani. Difatti, se non ci fosse stato quest'atto di coraggio da parte del Medici, l'Italia sarebbe sprofondata nuovamente in quelle guerre fratricide che avevano dissanguato la Penisola prima della Pace di Lodi del 1454, favorendo così le mire espansionistiche di vicini minacciosi quali il Regno di Francia. Niccolò Machiavelli, nelle sue ""Istorie fiorentine"", così giudica il trionfo mediceo:

Lorenzo ""ago della bilancia"" italiana.
Il prestigio che Lorenzo ne ricavò in politica estera fu immenso, tanto da essere definito, dal 1480 in avanti, «l'ago della bussola italiana». Difatti, l'abilità diplomatica del Medici fu riconosciuta da tutti i Signori della Penisola, fattore che Lorenzo utilizzò per mantenere un clima di pacificazione generale, finalizzata a mantenere vivo il sogno di suo nonno Cosimo con la creazione della Lega Italica. Inoltre, l'abilità e la persuasione con cui Lorenzo seppe allontanare dall'Italia le mire dei francesi lo resero un personaggio di importanza internazionale, tanto che i vari sovrani d'Europa lo consideravano al pari di un monarca, più che un semplice cittadino di una Repubblica. Lorenzo fu addirittura consigliere di sovrani quali l'imperatore Federico III d'Austria, Mattia Corvino re d'Ungheria, e di altri principi europei.

La guerra di Ferrara (1482-1484).
L'occasione per dimostrare questo suo nuovo e rinnovato ascendente sui principi italiani si ebbe quando Sisto IV e Venezia, dopo aver respinto l'esercito turco assediato a Otranto (operazione facilitata anche dalla morte di Maometto II), ripresero le ostilità in Italia, attaccando il Ducato di Ferrara. Il papa e la Serenissima, infatti, desideravano spartirsi i domini del duca Ercole, motivando quest'azione anche con il matrimonio di quest'ultimo con Eleonora, figlia di Ferdinando di Napoli, ora nemico di Sisto IV e dei Veneziani. La guerra contro Ferrara si concluse nell'agosto del 1484 con la firma della pace di Bagnolo, che prevedeva l'annessione del Polesine da parte di Venezia. Ferrara, per tutto il conflitto, dovette sostenere l'intero peso bellico a causa dello scarso sostegno che Ferdinando diede nel frenare le truppe pontificie, ma riuscì a mantenersi indipendente attraverso la mediazione stessa del Magnifico.

L'alleanza con Innocenzo VIII e Roma.
Quasi nello stesso tempo in cui le due parti stipulavano la pace, il vecchio Sisto IV morì (12 agosto), eliminando dalla scena politica un pericoloso nemico e perturbatore della pace italiana. Nel successivo conclave fu eletto il cardinale genovese Giovanni Battista Cybo, che assunse il nome pontificale di Innocenzo VIII. Con il nuovo pontefice, uomo di scarsa levatura politica, i Medici si legarono ancora di più al papato, grazie alla benevolenza che il Santo Padre nutriva per il Magnifico. Quest'ultimo, infatti, era convinto che solo l'alleanza tra Firenze, Napoli e lo Stato della Chiesa avrebbe tenuto gli stranieri lontani dal suolo italiano. Approfittando dei rapporti cordiali tra Lorenzo e il Papa, il primo riuscì a ottenere che il figlio Giovanni, il futuro Papa Leone X, ricevesse la berretta cardinalizia. In cambio, Lorenzo avrebbe dato in sposa sua figlia Maddalena al figlio legittimato del papa, Franceschetto Cybo, cosa che avvenne nel 1488. Nel marzo del 1487, sempre nell'ottica di questa politica filo-romana, Lorenzo fece sposare il primogenito Piero con una parente della moglie Clarice, Alfonsina Orsini figlia di Roberto Orsini, rafforzando così ulteriormente la sua casata e dandole ancor di più un respiro internazionale.
Altri successi di politica estera.
Forte del successo ottenuto dopo il 1480, Lorenzo riuscì, grazie ora all'uso della diplomazia, ora all'uso della forza militare (nonostante non avesse ricevuto una vera e propria educazione militare in senso lato), a espandere i confini della Repubblica. Nel 1484 le truppe fiorentine strapparono ai genovesi Pietrasanta, importante avamposto militare da cui Firenze poteva minacciare, in caso di guerra, Lucca. Nel 1487 fu la volta di Sarzana e della fortezza di Sarzanello, conquistate dai genovesi e rimaste in mano di Firenze dopo che i liguri tentarono di riconquistarle. Anche i rapporti con le altre repubbliche toscane migliorarono: Lucca, all'inizio ostile a Lorenzo e ora minacciata dalla fortezza di Sarzana, strinse con Firenze un'alleanza; lo stesso valse per la tradizionale nemica di Firenze, Siena, ove Lorenzo riuscì a imporre un governo lui favorevole.

La politica interna.
Il Consiglio dei Settanta.
Forte di questi successi in politica estera, Lorenzo concentrò ulteriormente il potere nelle sue mani attraverso l'istituzione del Consiglio dei Settanta, organo di governo formato da membri filomedicei che doveva discutere sia di affari amministrativi che di guerra. Ciò comportò di fatto lo scemare dell'autorità dei Priori e del Gonfaloniere di giustizia, i quali avevano compiti disparati e non permettevano una così rapida attività governativa in caso di necessità. La vera forza di questo nuovo organo di potere, nato per rinforzare il potere mediceo dopo il pericolo del 1478, consisteva nel fatto che la scelta dei membri non era soggetta a rotazione, un'eccezione assoluta all'interna del sistema democratico fiorentino. La creazione di un tale consesso, che apparentemente non inficiava la validità e funzionalità delle altre strutture repubblicane, quali il Consiglio dei Cento o lo stesso Gonfaloniere, doveva essere ""pro tempore"", della durata di soli cinque anni per provvedere ai bisogni delle guerre in corso. Questa politica di accentramento continuò fino al 1490, allorché Lorenzo provvide a restringere ulteriormente il consiglio dei 70 fino a diciassette membri, il cui collegio era presieduto direttamente dal capofamiglia dei Medici e presiedeva le questioni economiche.

Inoltre, Lorenzo provvide a instaurare dei legami parentali con alcune nobili famiglie fiorentine, dando in sposa la figlia maggiore Lucrezia a Jacopo Salviati il 10 settembre 1486, famiglia cui appartenne quel Francesco Salviati che aveva attentato alla vita di Lorenzo pochi anni prima. La penultima figlia, Contessina, fu destinata a Piero Ridolfi, ma il matrimonio fu celebrato nel 1494 quando Lorenzo era ormai morto da due anni.

La rinascita di Pisa.
Sotto il governo di Lorenzo, la città di Pisa, conquistata dai fiorentini nel 1406, manifestò i primi segni di rinascita dopo un lungo periodo di stagnazione e di crisi dovute alle misure restrittive imposte dalla Firenze degli Albizzi. Lorenzo si accorse che era necessario ridare alla città, unico porto della Repubblica, una serie di benefici che ne facessero ripartire l'economia e la vita sociale: la costruzione di nuovi edifici civili e pubblici, la riapertura dello Studio nel 1473 e l'incoraggiamento dell'attività marinara (basti ricordare il trattato commerciale che Enrico VII d'Inghilterra stipulò con Firenze, rendendo la città il fulcro degli scambi tra Inghilterra e Italia), diedero a Pisa un nuovo ruolo economico e culturale. La gestione di buona parte di questi interventi fu il frutto della collaborazione di Lorenzo Morelli, Filippo dell'Antella e di Piero Guicciardini che nel 1491, dopo aver assunto poteri straordinari all'interno del Consiglio dei Settanta di Pisa, avviarono un'opera di ricostruzione che sarebbe stata resa infruttuosa dalla morte di Lorenzo il Magnifico l'anno seguente.

Gli ultimi anni (1488-1492).
Girolamo Savonarola.
Gli ultimi anni di Lorenzo furono contrassegnati sì dalla stima e dalla gloria politica, ma anche dalla severa censura morale che, a Firenze, si stava diffondendo a causa del domenicano Girolamo Savonarola. Ferrarese di origine, il Savonarola fu chiamato nel 1482 dal Magnifico, attratto dalla sua fama di abile oratore. Davanti però agli insuccessi iniziali che il frate raccolse, il Savonarola fu allontanato per sei anni da Firenze, città a cui sarebbe stato nuovamente destinato nel 1490 per l'insistenza di Lorenzo. Le motivazioni del richiamo da parte del Magnifico sono da addurre all'influenza del filosofo neoplatonico Giovanni Pico della Mirandola, fortemente attratto dalle tematiche catartiche e apocalittiche sviluppate dal Savonarola durante i soggiorni bolognesi e ferraresi di quegli anni. Il ritorno del frate, che diventerà nel 1491 Priore del Convento di San Marco, segnò un inizio di turbamento emotivo per il Magnifico, accusato di essere il corruttore dei costumi fiorentini con il suo paganesimo classicheggiante e di aver soppresso le libertà repubblicane. Nonostante ciò, Lorenzo rimase sempre imperturbabile di fronte all'inflessibilità morale del domenicano, del quale condivideva, probabilmente, la necessità di riforma della Chiesa.

Il declino fisico e la morte.
Già dalla seconda metà degli anni '80, la salute di Lorenzo cominciò lentamente e inesorabilmente a declinare a causa dalla piaga ereditaria della famiglia Medici, la gotta. Cercò sempre più di trovare refrigerio e salute nelle terme toscane, ma con scarso successo. Ormai vedovo da alcuni anni (Clarice era morta il 30 luglio 1488 nell'indifferenza dei fiorentini e quasi del marito stesso), nella primavera del 1492 Lorenzo ebbe il tracollo definitivo. Benché non avesse una forma grave quale quella del padre Piero, Lorenzo andò incontro alla morte in così giovane età a causa della gangrena causata da un'ulcera, sottovalutata dai medici l'anno precedente, complicanza che causò un rapido deterioramento fisico. Trasportato alla Villa di Careggi, Lorenzo il Magnifico, dopo aver cercato di avvertire suo figlio ed erede Piero sulle misure da prendere per la gestione della politica interna ed estera di Firenze, si spense all'età di soli 43 anni nella notte dell'8 aprile. Al momento del trapasso, Lorenzo era circondato dai suoi amici più cari, tra i quali Giovanni Pico della Mirandola e il Poliziano, e dai parenti, oltre che confortato religiosamente dal Savonarola stesso.

I funerali e la sepoltura.
La scomparsa del Magnifico lasciò i fiorentini in uno stato di sgomento e, in parte, di dolore. Il 9 aprile, la salma del Magnifico fu portata nel Convento di San Marco per il rito funebre (voluto senza pompa, secondo quanto richiesto dallo stesso Lorenzo), e poi deposta nella Sagrestia Vecchia della Basilica di San Lorenzo, la chiesa di famiglia. Solo decenni più tardi, le spoglie sue e del fratello Giuliano furono traslate nella Sagrestia Nuova, in un sarcofago preparato da Michelangelo stesso.

Le conseguenze politiche della sua morte.
L'esclamazione della Signora di Imola, oltre a rimarcare la liberalità del defunto, vuole anche sottolineare la gravissima perdita, per l'Italia, del più abile politico italiano, sentimento condiviso anche dagli altri principi della penisola. Lorenzo, infatti, fu capace di mantenere in piedi la Lega Italica creata dal nonno Cosimo quasi quarant'anni prima, evitando guerre di cui avrebbero potuto approfittare le potenze straniere. Il successore di Lorenzo, Piero, non si dimostrò all'altezza nel gestire la grave situazione, governando con alterigia e assumendo un atteggiamento servile davanti alla minaccia di Carlo VIII, re di Francia. Piero, nel 1494, fu così costretto a lasciare Firenze, mentre la Penisola precipitava nelle guerre d'Italia.

La Firenze laurenziana.
Il circolo degli intellettuali. L'Accademia neoplatonica.
Delineare brevemente l'importanza dell'impronta culturale voluta dal Magnifico non è impresa semplice. Lorenzo arrivò, infatti, a incarnare il significato stesso del Rinascimento: liberale, gaudente, accorto, intelligente e votato sinceramente alla missione umanistica, Lorenzo invitò letterati e artisti presso il palazzo di famiglia in Via Larga (l'attuale Palazzo Medici Riccardi), ospitandoli talvolta anche nelle altre ville medicee durante le sue trasferte. Il nutrito gruppo di letterati e umanisti che frequentarono la sua casa fu vario ed eterogeneo: si va dal platonismo di Cristoforo Landino e di Marsilio Ficino all'eclettismo di Pico della Mirandola, per poi passare dalla filologia preziosa ed erudita di Angelo Poliziano al realismo comico-toscano che aleggia nel ""Morgante"" di Luigi Pulci. Quest'eterogeneità era dovuta alla versatilità stilistico-retorica del Magnifico stesso, attento e curioso verso ogni ramo dello scibile umano e delle tendenze letterarie del rinascente volgare. Fu infatti il Magnifico, consigliato dal Landino e dal Ficino, a ridare forza e vigore all'Accademia neoplatonica di Careggi, già fondata dal Ficino stesso nel 1462 su incarico di Cosimo de' Medici, seguendo così il gusto del ""secondo umanesimo"". Nei consessi filosofici che si tenevano a Careggi, organizzati secondo un modello accademico moderno, si sedevano al tavolo non solo Ficino, Landino e Poliziano, ma anche gli stessi Giuliano e Lorenzo de' Medici, instaurando così una singolare comunione spirituale e intelletturale tra i ""protetti"" e i ""protettori"". Difatti, furono assai stretti i rapporti d'amicizia di Lorenzo con i dotti e gli umanisti che frequentavano la sua cerchia, affidando al Poliziano incarichi relativi alla vita domestica di casa Medici. Questi per esempio ricoprì il ruolo di educatore dei suoi figli fino al 1479, quando l'umanista ebbe violenti screzi con Clarice Orsini sull'educazione dei figli che lo costrinsero ad allontanarsi da quel ruolo

Lorenzo mecenate.
Gli edifici pubblici.
Lorenzo, consapevole che il suo potere si basava sul consenso e sul beneficio che la sua persona poteva arrecare a Firenze, si distinse nella costruzione di numerose opere civili volte a guadagnarsi il sostegno collettivo. Membro, a partire dal 1470, della commissione (chiamata degli ""Operai del Palagio"") incaricata di rinnovare l'assetto artistico di Palazzo Vecchio, Lorenzo continuò fino alla fine della sua vita a interessarsi dei progetti urbanistici e artistici volti a ornare Firenze. Patrocinò la ristrutturazione del Quartiere intorno al Battistero di San Giovanni, offrì contributi al restauro di chiese (in particolare il bando per ornare la facciata di Santa Maria del Fiore nel 1491) e costruì palazzi importanti dal sapore brunelleschiano-albertiano.

Gli artisti di Lorenzo.
L'intensa attività come cultore dell'arte permise al Magnifico di entrare in contatto con i maggiori artisti del tempo: Antonio del Pollaiolo, Filippino Lippi e Sandro Botticelli lavorarono per lui, venendo ora usati come addobbatori delle sue feste, ora come diffusori della cultura figurale fiorentina al di fuori dei confini toscani. Il Magnifico protesse, oltre ai pittori, anche lo scultore Andrea del Verrocchio (che realizzò il ""Cenotafio di Niccolò Forteguerri"" sul Duomo di Pistoia) e l'architetto Giuliano da Sangallo, promotore di quell'eclettismo usato per i lavori pubblici che sarà la base architettonica per la Villa di Poggio a Caiano. In campo musicale, il Medici fu protettore e compagno del compositore fiammingo Heinrich Isaac, che istruì i suoi figli. Preoccupazione di Lorenzo fu anche quella di promuovere la nascita delle future generazioni di artisti fiorentini, fondando nel Giardino di San Marco la prima Accademia d'Arte che la storia ricordi, dove furono accolti i più promettenti artisti che fuoriuscivano dalle botteghe del Verrocchio e del Ghirlandaio. Tra questi giovani, che potevano usufruire come modelli delle statue classiche di proprietà di Lorenzo e dei consigli dell'allievo di Donatello, Bertoldo di Giovanni, c'era anche un giovanissimo Michelangelo Buonarroti, che frequentò il giardino dal 1489 al 1492 e si conquistò l'ammirazione del Magnifico per le sue doti innate, tanto da accoglierlo come un suo figlio e farlo mangiare alla sua stessa tavola.

Un esempio di ""marketing"" culturale.
L'amore per la cultura e l'arte dimostrata dal Magnifico e il patronato nei confronti dei nuovi promettenti artisti fiorentini non era dettato solo dal gusto in sé per l'arte visiva. Lorenzo, da scaltro politico, intendeva usare l'arte a fini ""politici"", suggerendo agli altri principi italiani alcuni dei suoi migliori artisti per far risaltare l'immagine di Firenze quale ""novella Atene"":

Lo stesso Leonardo da Vinci, dietro suggerimento di Lorenzo a Ludovico il Moro, fu inviato a Milano inizialmente come musico, per poi dimostrare il suo genio quale realizzatore di feste, di giochi e, soprattutto, come pittore e ingegnere militare.

Lorenzo letterato.
La poetica.
Lo sperimentalismo.
L'ambiente letterario fiorentino, non soltanto umanista ma anche volgare, forgiò nel Magnifico un animo artistico polivalente capace di passare dai toni popolari (esempi ne sono la ""Nencia da Barberino"" o i celebri ""Canti carnascialeschi"") a quelli elevati della sacra rappresentazione, sulla scia di quel movimento di rinnovamento morale promosso dal Savonarola, fino in uno sperimentalismo che vide Lorenzo «cimentar[si] con ogni tipo di verso, forma e genere». La produzione del Magnifico, ritenuta essere «una delle maggiori figure letterarie tra il Petrarca e l'Ariosto», è intrisa fortemente di una vena realistica che si discosta dal puro intellettualismo culturale dell""'élite"" umanistica e filosofica, per affondare le proprie radici nella dimensione quotidiana della Firenze di fine Quattrocento.

Tra impegno e dilettantismo.
A causa dei numerosi impegni politici, Lorenzo non ebbe il tempo di un Poliziano o di un Boiardo per dedicarsi appieno alla poesia e alla letteratura in generale, raffinando così il proprio stile e producendo un ""corpus"" lirico innovatore. Si tende, infatti, classificare l<nowiki>'esperienza artistica di Lorenzo tra i poli dell'eclettismo e di un «serio ""dilettantismo""</nowiki>», in cui si vede l'arte poetica quale

Il ritorno del volgare.
Una scelta politica.
Con Lorenzo, supportato dal Pulci e dal Poliziano, la lunga stagione dell'umanesimo ""puro"" ebbe termine: dagli anni '70 in poi, infatti, la letteratura italiana in volgare ricominciò a riprendere vigore, dando inizio alle premesse per lo sviluppo di quello che nel secolo successivo diventerà il ""classicismo volgare"" e ponendo fine a quello che Croce definì il ""secolo senza poesia"". Il ritorno al volgare, però, non era dettato da un semplice gioco letterario: il recupero della grande tradizione lirica trecentesca fiorentina (Dante, Petrarca e Boccaccio) rientrava nel progetto culturale di Lorenzo nell'imporre definitivamente, come lingua colta, il fiorentino presso gli altri potentati italiani, come emergerà nell'antologia letteraria della ""Raccolta aragonese"". 
I modelli poetici e culturali.
L'influenza del Pulci.
Non stupisce pertanto che Lorenzo si rifaccia al petrarchismo per il ricchissimo materiale lessicale e retorico del ""Canzoniere"" e allo sperimentalismo boccacciano. Del Boccaccio, per l'esattezza, riprende la dimensione popolana che emerge ne ""La Nencia da Barberino"", basata sul genere letterario della satira del villano che affonda le proprie radici nella dimensione feudale e cortese, ma anche tutta quella vena popolare propria del ""Decameron"", modello del realismo toscano tanto amato dal Pulci.

L'influenza di Ficino e del Poliziano.
Quando Pulci, però, entrò in disgrazia a causa dei continui dissidi con l'odiatissimo Ficino (1473 circa), la produzione laurenziana si spostò definitivamente sull'asse filosofico neoplatonico, influenza che rafforzò in Lorenzo l'amore per il dolce stil novo e Dante, ammiratissimo dal Ficino per la sua vicinanza al platonismo, in particolare a discapito del Petrarca. In quest'ottica la produzione del Magnifico si orientò verso una poesia amorosa dal valore morale ed elevato (questa è l'intenzione del Lorenzo de ""Comento sopra alcuni dei suoi sonetti""), rinchiuso poi dal «naturalismo classicista» del Poliziano.

La poesia ""fiorentina"".
Come mette in luce Giulio Ferroni, a partire dal 1480 Lorenzo si concentrò su una produzione letteraria che riecheggiasse gli umori e la sensibilità di Firenze, addentrandosi quindi nello spirito civico con un notevole tatto psicologico. Nello specifico, tale connubio poesia-espressione civile ha portato Lorenzo a produrre opere apparentemente in contrasto fra di loro, la cui compresenza anche a livello cronologico si può spiegare in base alla letteratura offerta.


Opere.
La produzione di questo periodo si rifà maggiormente alla tradizione lirica-cortese mediata dalla letteratura toscana, tutta incentrata sulla celebrazione delle bellezze della natura, della giovinezza e delle donne






Discorso diverso riguarda il ""Canzoniere"" laurenziano (contenente 2 ballate, 5 sestine, 8 canzoni e 151 sonetti), il quale spazia dal 1465 fino a un massimo del 1476-77, e quindi composto prima del ""Comento"" sovra citato. Le liriche ivì contenute mostrano il passaggio dalla lirica comico-realista del Pulci al petrarchismo, fino a quei componimenti vicini, come sensibilità, al platonismo ficiniano. Emilio Bigi, al contrario, non considera l'esistenza di un ""corpus"" poetico compatto e unitario, distinguendo tra le ""Canzoni"" e le restanti ""Rime"":

Considerazioni.
La storiografia è stata pressoché favorevole all'operato del Magnifico, il principe ideale del Rinascimento e fautore della pace e della prosperità. Gli storiografi del XVI secolo, davanti ai disastri delle guerre d'Italia, risaltarono la figura di Lorenzo de' Medici quale politico eccellente e dotato di quella modestia e sagacia capace di unire i riottosi principi italiani. Machiavelli, nella conclusione delle sue ""Istorie fiorentine"" scrisse che:

Non diversamente Francesco Guicciardini delinea l'importanza politica che rivestiva la figura del Magnifico:

A differenza del Machiavelli, però, Guicciardini si sofferma, con il suo occhio analitico e indagatore, a esaminare anche i vizi e le mancanze di Lorenzo, operando una sinossi con il nonno Cosimo. La conclusione che Guicciardini trae su Lorenzo è che quest'ultimo sia inferiore al nonno, nonostante affermi che «per la virtù e per la fortuna l'uno e l'altro fu sì grandissimo, che forse dalla declinazione di Roma in qua non ha avuto Italia uno cittadino privato simile a loro». Cosimo, tra i due, è superiore non soltanto perché dovette conquistare il potere ed esercitarlo con moderazione per trent'anni (mentre Lorenzo si arrischiò a perderlo andando a Napoli), ma anche per l'equilibrio e la magnificenza verso le opere pubbliche, a differenza del nipote che si concentrò anche sull'edilizia privata. Inoltre, Cosimo fu un abilissimo banchiere, dote che invece mancò al nipote, che lasciò il banco mediceo, alla sua morte, con gravi debiti da sanare; in compenso, in Lorenzo «abondorono...eloquenzia destrezza ingegno universale in dilettarsi di tutte le cose virtuose e favorirle; in che Cosimo al tutto mancò...».

Matrimonio e discendenza.
Lorenzo ebbe una relazione con la nobile fiorentina Lucrezia Donati. Nel 1468, all'amore personale Lorenzo dovette rinunciare, per sposare per questioni dinastiche la patrizia romana Clarice Orsini, figlia di Jacopo, esponente della potentissima famiglia Orsini; sebbene non l'avesse mai incontrata, Lorenzo accettò il suo destino e, nel mese di dicembre del 1468, i due si scambiarono la promessa di unirsi. Fatto che avvenne il 4 giugno 1469, con festeggiamenti grandi e spettacolari. Lorenzo trattò sua moglie sempre con grande rispetto e tenendola sempre in grande considerazione. I due ebbero in tutto dieci figli, alcuni dei quali di primaria importanza per la storia dell'Italia rinascimentale e di Firenze.



"
"Mon (gruppo etnico)

I Mon (in birmano: ""talaing"" မ္ဝန္‌လူမ္ယုိး, in thai: มอญ) sono un gruppo etnico del sud-est asiatico. Alla fine del XX secolo, si stimava che fossero più di 1.100.000 le persone di cultura e lingua mon, delle quali la maggioranza parla anche il birmano. La maggior parte dei mon vive in Birmania nello Stato Mon, situato lungo le coste del golfo di Martaban. Consistenti comunità mon si trovano anche nelle regioni birmane meridionali di Ayeyarwady e di Bago, ad ovest dello stato Mon. Come accade a molti dei gruppi etnici del paese, il governo centrale sta cercando di assimilare la cultura mon a quella nazionale. Una folta comunità mon esiste in Thailandia, ed altre minori in Laos e Cambogia.

Storia.
I mon migrarono dalla Cina occidentale e furono una delle prime etnie a popolare la parte continentale del sudest asiatico. Si stanziarono nella valle del fiume Chao Phraya, l'odierna Thailandia Centrale, dove subirono l'influenza del Regno del Funan, e nella zona del delta dell'Irrawaddy, nell'odierna Bassa Birmania. Furono i primi tra i popoli del sudest asiatico, insieme ai vicini pyu, a convertirsi al Buddhismo Theravada tra il V ed il VI secolo d.C., dopo aver ricevuto missionari dello Sri Lanka, in un periodo in cui nell'est dell'Indocina fiorivano le culture induiste dei regni di Chenla e di Champa. Nello stesso periodo mutuarono dallo Sri Lanka anche la lingua pāli e la scrittura grantha, come testimoniano iscrizioni in mon antico risalenti all'anno 550 scoperte in una grotta vicino a Saraburi, nella Thailandia Centrale.

Molti aspetti riguardanti lingua, arte, leggi, politica e religione delle odierne culture thailandese e birmana derivano dall'antica civilizzazione dei mon, che introdussero nella regione il Buddhismo Theravada e la cultura politica mutuata dall'India.

Dvaravati.
I mon furono determinanti, tra il VI ed il XIII secolo d.C., nella diffusione della cultura di Dvaravati, un regno formato da diverse città-Stato che fiorirono nell'odierna Thailandia Centrale, la cui influenza si estese fino all'odierno Isan e alla penisola malese. Tra i regni più importanti fondati nel periodo Dvaravati, vi furono quelli di Suphannaphum, l'odierna Suphanburi, di Nakhon Pathom e di Lavo, l'odierna Lopburi. L'espansione dell'Impero Khmer, nato dalle ceneri del Regno di Chenla, pose fine verso l'anno 1000 al dominio mon sulle città-stato di Dvaravati, che furono obbligate a pagare tributi ad Angkor, la capitale khmer. L'unico regno mon che continuò a restare indipendente fu quello di Hariphunchai.

Thaton.
Nella Birmania meridionale i mon fondarono il Regno di Thaton, che prosperò tra il IX e l'XI secolo, del quale non esistono testimonianze archeologiche che ne comprovino l'esistenza, ma che viene menzionato nelle Cronache del Regno Lanna. Nel 1057, i birmani del re Anawrahta di Pagan conquistarono il Regno di Thaton e ne assimilarono la cultura, la religione, la lingua e l'alfabeto. I mon si trovarono così per la prima volta sotto il controllo birmano, pur rimanendo l'etnia più popolosa della zona.

Hariphunchai.
La Regina Jamadevi fu il primo sovrano del regno Dvaravati/mon di Hariphunchai (l'odierna Lamphun), fondato nella zona dell'attuale Thailandia centro settentrionale in data imprecisata tra il VII e l'VIII secolo ad opera del re di Lavo, che concesse alla figlia Jamadevi il feudo dell'odierna Lamphun. Hariphunchai seppe resistere agli attacchi dei khmer e fu l'ultimo dei regni Dvaravati a conservare l'indipendenza.

Migrazione dalla Cina dei popoli tai e assorbimento della cultura Dvaravati.
L'immigrazione dei popoli tai, iniziata nel I millennio, si intensificò nella seconda metà del XIII secolo con l'invasione dei mongoli di Kubilai Khan nella Cina meridionale, luogo di provenienza dei tai. Già nel 1238 i tai siamesi si erano resi indipendenti dal regno mon di Lavo, vassallo khmer, fondando il Regno di Sukhothai, che nel giro di qualche decennio si era enormemente esteso. Nel 1292, il Regno di Hariphunchai fu conquistato dalle armate tai yuan di re Mangrai, che battezzò il grande territorio sotto il suo dominio Lanna, letteralmente: 1 milione di risaie. Negli annali del Regno Lanna viene riconosciuta l'influenza dei mon sulla civilizzazione dei tai yuan, che ne assimilarono cultura, religione ed alfabeto.

Nel 1350, il principe siamese Uthong approfittò del declino dei khmer e di Sukhothai per fondare il Regno di Ayutthaya, che nacque dalla fusione dei regni mon di Lavo e di Suphannaphum. Il Regno di Ayutthaya divenne una delle principali potenze dell'Indocina e dalle sue ceneri sarebbe nata l'odierna Thailandia. A partire dal XVI secolo, avrebbe spesso supportato i mon nel fronteggiare i birmani.

Hanthawaddy.
Nel 1287, il Regno di Pagan fu distrutto dai mongoli ed i mon acclamarono re un comandante del Regno di Sukhothai di nome Wareru, che fondò a Martaban, l'odierna Mottama nello Stato Mon, la confederazione di Stati mon chiamata Regno Ramanya (1287–1539). In seguito la capitale fu portata a Pegu, che a quei tempi era chiamata Hanthawaddy, e la confederazione divenne il Regno di Hanthawaddy. La città divenne la capitale storica dei mon, tanto che oggi un altro appellativo dell'etnia è peguani. Fu uno dei periodi più fiorenti nella storia mon; il re Razadarit (1383–1422) respinse attacchi provenienti dal Regno di Ava, mentre i regni della regina Shin Sawbu (1453–1472) e del re Dhammazedi (1472–1492) furono all'insegna della pace e del benessere. Nel periodo di massimo splendore, dal 1420 al 1530, il regno si arricchì sensibilmente con i commerci, in particolare quelli di oltremare con gli Stati della penisola indiana.

Hanthawaddy cadde nel 1539 con l'invasione dei birmani del re Tabinshwehti della dinastia di Taungù, che spostò la capitale a Pegu. Dopo il fallimento dell'invasione del Siam, Tabinshwehti si diede all'alcol e Bayinnaung divenne reggente. Tra le successive rivolte che smembrarono nuovamente la Birmania vi fu quella dei mon a Pegu, che nel 1550 portò all'assassinio del sovrano e alla ricostituzione del regno mon. Bayinnaung nel 1552 riprese Pegu, facendone la propria capitale, e con le successive campagne riunificò dapprima la Birmania nel 1555 e poi assoggettò gran parte dell'Indocina. I mon avrebbero subito la supremazia dei birmani fino al declino della dinastia Taungù nel XVIII secolo. La Birmania meridionale divenne teatro di aspre guerre contro i popoli della regione di Arakan, l'odierno Stato Rakhine della Birmania occidentale, e contro i siamesi di re Naresuan, attorno all'anno 1600. Pegu cadde sotto il controllo dei rakhine nel 1599 e molti mon si ritrasferirono a Martaban. I birmani ripresero Pegu nel 1616 e nel 1661 fu duramente soffocata una rivolta dei mon, molti dei quali fuggirono per scampare alle persecuzioni birmane e trovarono rifugio nel Regno di Ayutthaya. Furono bene accolti e poterono partecipare alla vita militare e politica del paese. Il re di Ayutthaya mise al proprio servizio un reggimento composto da soldati mon.

Con il declino della dinastia birmana di Taungù, una nuova rivolta mon portò nel 1740 all'istituzione del nuovo Regno Restaurato di Hanthawaddy, il cui esercito conquistò con l'aiuto dei francesi la capitale Ava ponendo fine al Regno di Taungù nel 1752. Fu questo l'ultimo periodo di gloria per i mon, che durò solo pochi anni. Nel 1757 Pegu cadde nelle mani dei birmani di Re Alaungpaya, fondatore della nuova dinastia Konbaung, che punì duramente i mon massacrandone la popolazione e costringendo buona parte dei sopravvissuti a fuggire nei territori controllati da Lanna e da Ayutthaya.

Dominio birmano.
Nella seconda metà del Settecento, una nuova rivolta ebbe luogo durante il regno di Hsinbyushin, che rase al suolo la roccaforte mon di Dagon, l'odierna Yangon. La rivolta mon del 1814 fu brutalmente repressa dai birmani, e si registrò una nuova migrazione verso il Siam, dove l'integrazione dei mon nella realtà locale si era già realizzata. Durante le tre guerre anglo-birmane (1824-1886), i mon supportarono gli europei, e l'annessione della Birmania alla colonia dell'India Britannica nel 1886 permise loro di vivere senza problemi nel sud del paese.

Malgrado ciò, molti furono i mon che parteciparono assieme ai birmani agli scioperi per ottenere l'indipendenza negli anni venti e trenta del XIX secolo. Nel 1939, con l'obiettivo di preservare la cultura dell'etnia, nacque l'Associazione Mon di Tutta Ramanya, a cui si ispirarono i gruppi nazionalisti mon creatisi in seguito. L'associazione mantenne un ruolo puramente socio-culturale, ma al suo interno si sarebbero formati tutti i capi del movimento di liberazione mon del dopoguerra.
Dal 1947 si festeggia la giornata nazionale mon, che celebra la fondazione del Regno di Hanthawaddy. Con l'acquisizione dell'Indipendenza da parte della Birmania nel 1948, i mon furono tra le prime minoranze presenti nel Paese ad organizzarsi e lottare per ottenere l'autonomia. Rimasero una bistrattata minoranza etnica del Paese e vane furono le diverse ribellioni all'autorità birmana dei vari gruppi autonomisti che si formarono. Nel 1974, il governo birmano concesse la creazione del semi-autonomo Stato Mon, comprendente territori del Tenasserim, di Pegu e dell'Ayeyarwady.

Con la fine della guerra fredda e degli aiuti che la Thailandia garantiva agli autonomisti birmani, anche la resistenza dei nazionalisti mon calò di intensità dopo il cessate il fuoco del 1995, quando fu fondata la Lega per l'Unità dei Mon. L'Esercito Nazionale di Liberazione Mon tuttavia non consegnò le armi, mentre molti membri dell'etnia hanno appoggiato le politica anti-governativa della Lega Nazionale per la Democrazia di Aung San Suu Kyi e cercato modi alternativi alla guerra civile per combattere il governo. Le promesse del governo birmano di concedere il federalismo ed autonomia alle minoranze etniche sono state disattese ed il cessate il fuoco è stato interrotto nel 2010. Sono quindi aumentati i combattimenti e le trattative per risolvere la questione.

Oltre alle folte comunità mon rifugiatesi nel corso dei secoli in Thailandia, altre minori si sono formate negli Stati Uniti, in Australia, nel Canada, in Norvegia, in Danimarca, in Finlandia, in Svezia e nei Paesi Bassi.

Cultura.
I mon conservano parte della loro antica cultura. Sebbene gran parte della popolazione sia stata assimilata dalle culture dominanti e parli la lingua birmana e la lingua thai, molti degli abitanti dello stato Mon ed alcune comunità stabilitesi in Thailandia tuttora parlano il mon, un idioma che fa parte del gruppo monico delle lingue Mon-Khmer, che a loro volta fanno parte della famiglia delle lingue austroasiatiche. Tale lingua viene espressa con la scrittura mon, derivata dalle antiche scritture brahmi. L'alfabeto birmano fu adottato basandosi su quello mon nell'XI secolo, nel periodo in cui re Anawrahta di Bagan sottomise il Regno di Thaton.

Influenza culturale mon in Indocina.
I mon, con l'opera di civilizzazione del periodo Dvaravati, hanno diffuso in gran parte dell'Indocina la propria arte, scrittura e religione, esercitando una grande influenza sulla cultura birmana, khmer ed in particolare su quella siamese/thailandese. Il primo regno siamese fu quello fondato nel 1238 a Sukhothai, il cui territorio faceva parte del regno mon di Lavo, vassallo dell'Impero Khmer. Il re tai yuan Mangrai di Lanna fece di Lamphun, capitale del regno mon di Haripunchai che aveva conquistato, la capitale culturale del suo Stato. Il regno siamese di Ayutthaya fu fondato nel 1350 con la fusione dei due regni mon di Lavo e di Suphannaphum. Nel XIV secolo, il Buddhismo Theravada diffuso dai mon divenne la religione di Stato dei regni di Sukhothai, Lanna, Lan Xang e Ayutthaya.

Con la fondazione della dinastia siamese dei Chakri nel 1782, la cultura mon divenne importante nell'educazione dei monarchi di Bangkok. Il fondatore della dinastia Rama I era di origini mon, ed i primi 5 sovrani Chakri ebbero un totale di 50 mogli di origine mon. Tra queste, 21 partorirono ed educarono secondo la cultura mon i figli dei sovrani. Erano di origini mon le regine madri Amarindra e Debsirindra, che partorirono rispettivamente i re Rama II e Rama V. La tradizione si interruppe nel regno di Rama VI con l'abolizione della poligamia.
Cultura mon odierna.
Caratteristiche tuttora in vita della cultura mon sono alcune danze cerimoniali che si svolgono nella piazze dei villaggi. Attorno ai danzatori, i musicisti si dispongono in un cerchio e suonano strumenti tipici, che comprendono tamburi, speciali ""zither"" chiamati ""mi gyaung"", flauti, arpe e cordofoni vari. L'abbigliamento si è invece uniformato a quello dei birmani e dei thai. Simbolo del popolo mon è l'hamsa, un uccello mitologico che tuttora compare negli stemmi dello Stato Mon e della regione di Bago.

Un tipico villaggio mon è composto da case con il tetto in paglia, granai e stalle per il bestiame. Vi è spesso un monastero che viene utilizzato anche come scuola e che ospita una pagoda. I nuclei familiari sono abbastanza ristretti. La religione dei mon, il Buddhismo Theravada, si combina spesso con credenze di stampo animista. Vari gruppi politici e culturali dei mon si battono per la conservazione delle tradizioni proprie dell'etnia e contro i processi di assimilazione culturale operati dai governi birmani e thailandesi.

"
"Leandro

"
"San Leonardello

San Leonardello (""San Lunardeddu"" in siciliano) è una frazione di Giarre, posta al limite meridionale del territorio comunale.

Geografia fisica.
San Leonardello confina a nord con la frazione di Trepunti, a sud con la frazione acese di Mangano, a est con la frazione di Carruba e a ovest con il territorio di Santa Venerina

Storia.
Il territorio di San Leonardello segnava il limite meridionale della contea di Mascali e il nome attribuito ad esso indicava il culto che i francesi portarono nella contea, quello di san Leonardo Abate appunto, patrono di Mascali. Proprio in questo luogo, anticamente vi era una guarnigione permanente delle guardie della contea di Mascali per il controllo di accesso e di uscita dalla contea e nonché per il servizio di riscossione delle segrezie. In analogia per quanto avvenne per Santa Venerina, ancor prima della fondazione del paese, la guarnigione mascalese probabilmente edificò un piccolo oratorio per il culto al proprio patrono san Leonardo, da cui nel tempo la zona venne indicata appunto ""San Leonardello"". Con la fine della postazione della guarnigione, si persero le tracce anche dell'edificio.

Le colline circostanti, il 25 settembre 1677, furono teatro della ""battaglia di San Leonardello"", un attacco delle milizie spagnole e acesi dirette dal generale Bragamonte e dal valoroso capitano Domenico Figuera, barone di Villanuova, che scompigliarono le truppe francesi le quali, dopo aver devastato i vigneti della piana di Mascali, minacciavano di invadere la città di Acireale.

La pace che ne derivò fu attribuita all'intercessione di
Maria Santissima della Libertà, a cui fu dedicata la chiesa parrocchiale edificata nel 1782, fra le più antiche di Giarre

L'assetto urbanistico del paese è stato modificato negli anni settanta con la costruzione di un nuovo e più agevole tratto della Strada Statale 114.

Monumenti e luoghi d'interesse.
Architetture religiose.
Chiesa parrocchiale Maria Santissima della Libertà.
La chiesa della Madonna della Libertà fu edificata nel 1782 e dichiarata sacramentale nel 1812. Ad essa faceva capo un vasto territorio delimitato a sud dal torrente Mangano, a nord dall'antica chiesa di San Matteo sulla via Consolare, ad est dal mare (spiaggia di Praiola) e ad ovest dal territorio di Santa Venerina. Nel 1921 divenne chiesa parrocchiale e nel gennaio del 1922 ebbe il suo primo parroco. Per motivi di sicurezza è interdetta dal 1998.

La Chiesa provvisoria.
La comunità parrocchiale si riunisce presso un'aula liturgica adibita a Chiesa situata sulla SS114. All'interno di questo edificio è possibile notare un quadro raffigurante la ""Santa Famiglia di Nazareth"" realizzato nel 1776 dal pittore Giuseppe Grasso Naso, allievo dell'acese Paolo Vasta, l'artistico simulacro della Patrona, Maria Santissima della Libertà e l’effigie di Sant’Antonio Abate,compatrono della comunità.

Architetture civili.
Il Palazzo della dogana (XVI secolo), situato presso contrada Zummo, al confine con il territorio di Acireale, segnava l'ingresso della contea di Mascali. Coloro che entravano o uscivano dal territorio, dovevano pagare il dazio, cioè una tassa doganale.
"
"Glauco (figlio di Poseidone)

Glauco (dal greco ) è una figura della mitologia greca, figlio di Poseidone e di una Naiade.

Come il padre fu una divinità del mare. La sua figura appare ne ""Le Argonautiche"" di Apollonio Rodio, nelle ""Metamorfosi"" (libro XIII) di Ovidio, nell'Adone di Giovanni Battista Marino (canto XIX) e all'interno del Paradiso di Dante, nel I canto (v.68).

Secondo la leggenda, nacque umano, praticò l'attività di pescatore in Beozia, la sua immortalità e la sua natura di divinità marina derivarono da un'erba magica. Un giorno posò il pescato su di un prato in cui mai nessuno aveva messo piede. I pesci, mangiando l'erba, riprendevano vita e si rigettavano in acqua. Incuriosito assaggiò quell'erba e subito il suo corpo mutò sembianze, assumendo una forma di coda di pesce nella parte inferiore.

Si ricordano i suoi amori, da quello per Scilla fino al tentativo di circuire Arianna.

Glauco cercò di sedurre Scilla senza successo, impedito da Circe che lo coprì di ridicolo.

La statua di Glauco.
Jean-Jacques Rousseau nel ""Discorso sull'origine e i fondamenti della diseguaglianza tra gli uomini"" parla della statua di Glauco che, stando sotto il mare, si è riempita di incrostazioni fino a farlo assomigliare più a una belva mostruosa che a un dio. Questo esempio serve da metafora per l'uomo moderno il quale (come l'immagine di colui che è diventato un dio per mezzo di un'erba magica ma appare più simile a una bestia) evolvendosi nelle scienze e nelle arti, ha creduto di elevarsi ma in realtà, sostiene Rousseau, si è solo depravato.

Nel Parco dei mostri di Bomarzo è presente una famosa statua di Glauco-Proteo.

"
"Euribia

Euribia () è un personaggio della mitologia greca arcaica, figlia di Ponto e di Gea. 

Genealogia.
Aveva quattro fratelli: Nereo, Forco, Taumante, e Ceto e sposò il titano Crio, da cui ebbe i figli Astreo, Pallante e Perse.

Mitologia.
Nella ""Teogonia"", Esiodo la definisce come ""avente un cuore di selce dentro di lei"". Il suo nome significa ""vasta forza"", da ευρυ (""eury"", ""ampio"", ""vasto"") e βία (""bia"", ""forza"").
Era la dea della padronanza sul mare, che presiedeva perlopiù ciò che influenzava il mare stesso, come il vento, i tempi stagionali e il sorgere delle costellazioni.

"
"Leelee Sobieski

Biografia.
Il lungo nome è un'eredità lasciata dalla nazionalità francese e polacca del padre (l'attore e pittore Jean Sobieski) che discende dalla famiglia reale polacca dei Sobieski. Liliane è il nome della nonna paterna mentre Elsveta deriva dalla famiglia materna. Sua madre è la produttrice Elizabeth Salomon.

Dopo aver partecipato ad alcune sit-com e aver debuttato come attrice a 15 anni in un piccolo film indipendente, Mimi Leder le ha offerto la grande occasione di recitare insieme a Elijah Wood in ""Deep Impact"" (1998).

Successivamente, nel 1999, viene diretta da Stanley Kubrick in ""Eyes Wide Shut"".

Ma è nel ruolo di Giovanna d'Arco, nella miniserie televisiva omonima del 1999, che ha ottenuto la consacrazione definitiva ad attrice di primo livello con una nomination nel 2000 al Golden Globe ed una candidatura all'Emmy. Un'altra nomination al Golden Globe l'ha ricevuta nel 2002 per ""La rivolta"" di Jon Avnet.

Nel 2012 ha preso parte alla serie tv ""NYC 22"".

Vita privata.
Dopo una storia col cantautore Sean Lennon, dal 2008 al 2009 è stata sposata con l'attore Matthew Davis. Nel gennaio del 2009 si è fidanzata con lo stilista Adam Kimmel, che ha sposato l'anno dopo. Hanno due figli: Louisiana (2009) e Martin (2014).



Doppiatrici italiane.
Nelle versioni in italiano dei suoi film, è stata doppiata da:
"
"Andris Piebalgs

Dal febbraio 2010 all'ottobre 2014 è stato Commissario europeo per lo Sviluppo.

Biografia.
Dopo la laurea presso l'Università della Lettonia, a Riga, Piebalgs ha debuttato come insegnante presso la città natale di Valmiera, negli anni 1980. Durante il periodo sovietico faceva parte del Partito Comunista della URSS. Fra il 1990 ed il 1993, nei primi anni di indipendenza della Lettonia dall'Unione Sovietica, ha ricoperto la carica di Ministro dell'Educazione; fra il 1994 ed il 1995 è stato Ministro delle Finanze.

Piebalgs ha quindi iniziato una carriera diplomatica che lo ha visto ambasciatore in Estonia (dal 1995 al 1997) e successivamente presso l'Unione europea (dal 1998 al 2003); quest'ultimo periodo lo ha visto protagonista degli storici negoziati che hanno portato, il 1º gennaio 2004, all'ingresso della Lettonia nell'Unione europea.

Oltre al lettone, Piebalgs conosce l'inglese, il francese, il tedesco ed il russo, ed è in grado di comprendere l'estone.

Incarico nella Commissione Europea.
Piebalgs è stato incaricato di ricoprire la carica di Commissario per l'Energia nella Commissione Barroso I in seguito al rifiuto, da parte del Parlamento Europeo, di accettare la precedente candidatura della connazionale Ingrida Udre per il ruolo di Commissario per la Fiscalità e l'Unione Doganale. Il commissariato per l'Energia era stato precedentemente destinato all'ungherese László Kovács, anch'egli rifiutato dal Parlamento.

Con l'insediamento della seconda commissione Barroso, il 10 febbraio 2010, ha assunto l'incarico di Commissario europeo per lo Sviluppo.
A seguito dell'elezione di Janusz Lewandowski al Parlamento europeo, dal 1° al 17 luglio 2014 ha assunto ""ad interim"" anche il portafoglio della programmazione finanziaria e bilancio.

"
"Trepunti

Trepunti (""Trippunti"" in siciliano) è una frazione di Giarre che dista 3 km a sud dal centro cittadino. Il nome è dovuto al fatto che a Trepunti convergevano e convergono tuttora 3 strade provenienti da Messina, Catania e Santa Venerina.

La ""Barriera di Treppunti"", istituita dalla Contea di Mascali nel XVIII secolo, era appunto un luogo di transito obbligato dove bisognava fermarsi e pagare un pedaggio.

La crescita della borgata si deve allo spostamento a sud della vecchia strada consolare (oggi Strada Statale 114). A causa di questo dislocamento, la zona della vecchia chiesa di San Matteo sottoposta canonicamente a Macchia, e che un tempo si trovava lungo l'antica strada, fu abbandonata, divenendo così solitaria e pericolosa. Per effetto della crescita dei borghi di Trepunti e Codavolpe, durante l'800, si sentì dunque il bisogno di edificare un nuovo tempio in posizione più centrale rispetto al precedente, viste anche le rovinose condizioni in cui appariva l'antica chiesa.
La nuova chiesa madre di San Matteo Apostolo fu inaugurata nel 1869 e divenne parrocchia nei primi decenni del Novecento.

La frazione di Trepunti è oggi perfettamente integrata nel tessuto urbano di Giarre, tanto da costituirne un prolungamento. In prossimità della frazione sono anche presenti il cimitero e il casello autostradale di Giarre.

Sotto l'antica chiesa secentesca di San Matteo Apostolo, posta sulla vecchia strada consolare, recentemente restaurata e resa agibile grazie al rifacimento della volta, è stata rinvenuta una cripta.
"
"Acceleratore (informatica)

L'acceleratore (accelerator in lingua inglese), comunemente detto acceleratore hardware (o acceleratore fisico), è un componente hardware per computer progettato per migliorare le prestazioni del PC in settori specifici (generalmente operazioni di calcolo in virgola mobile o elaborazioni grafiche). Questo permette di scaricare la CPU da tutte quelle attività che altrimenti occuperebbero buona parte delle risorse computazionali e che possono essere lasciate libere per svolgere più agevolmente altri compiti.

Applicazioni.
Gli acceleratori hardware vengono spesso utilizzati per aumentare il realismo grafico e la fluidità dei videogiochi, che altrimenti avrebbero prestazioni decisamente scadenti se caricate sul solo processore centrale. Questo avviene perché l'acceleratore hardware è stato progettato in modo da gestire meglio le operazioni più spinte nel settore specifico a cui si rivolge, ottenendo prestazioni migliori di quanto farebbe una normale CPU aggiuntiva, la quale invece ha una struttura più idonea a gestire le istruzioni più comuni.

Da notare che, con opportuni software, la CPU sarebbe in grado di effettuare gli stessi calcoli di cui si occupa la scheda di accelerazione, ma, come già detto, le prestazioni scadenti potrebbero porre seri limiti di fruibilità.


"
"Penati

I Penati (""Penates"", in latino) sono divinità della religione romana.

Storia.
I penati sono gli spiriti protettori di una famiglia e della sua casa (Penati familiari o minori), ed anche dello Stato (Penati pubblici o maggiori). Il culto dei Penati pubblici era connesso a quello di Vesta.

Il nome deriva dal latino ""penas"": ""tutto quello di cui gli uomini si nutrono"". Si può dire anche che ""penus"" non deriva solo dal latino ma può anche dipendere dal fatto che i Penati risiedevano nel ""penitus"", la parte più interna della casa, dove si teneva il cibo. Quanto a Vesta, è un nome di derivazione greca (trattasi della stessa dea che i greci chiamano Estia). La sua influenza è rivolta alle are e ai focolari e poiché a lei spetta la tutela dell'intimità è sempre l'ultima a essere invocata e a ricevere sacrifici. Non molto diversa è la funzione degli dèi ""Penati"".

Ogni famiglia aveva i propri Penati, i quali venivano trasmessi in eredità alla stregua dei beni patrimoniali. Il sacrificio ai Penati poteva avere cadenza occasionale o quotidiana.

I consoli, nell'assumere o nel rimettere la propria carica, erano obbligati a celebrare un sacrificio a Lavinium in onore dei Penati pubblici. I magistrati della città prestavano giuramento in viso ai Penati pubblici.

Per i Penati della famiglia di Enea si conosce anche un culto pubblico: furono identificati come Penati di Roma, per il fatto che Roma veniva fatta ricondurre alla stirpe eneade. Per queste divinità esisteva un tempio sul Palatino, dove venivano rappresentati come due giovani seduti.



"
"Chione (figlia di Borea)

Chione (in greco Χιόνη, ""Khiónē"", da χιών ""khiṓn"", ""neve"") è un personaggio della mitologia greca, figlia di Borea e di Orizia, sorella di Zete, Calaide e Cleopatra. Era probabilmente la dea della neve.

Mitologia.
Fu amata da Poseidone, del quale rimase incinta di Eumolpo, ma nascose il fatto e quando il bambino fu nato, lo gettò in mare; venne salvato da Poseidone, che lo diede a Bentesicima perché lo crescesse in Etiopia.

Va notato che un'altra Chione è descritta da Eliano come moglie di Borea, da cui fu madre di tre Iperborei.

"
"Dedalione

Dedalione () è un personaggio della mitologia greca, era figlio di Espero (o Vespero e corrispondente al nome dato al pianeta Venere quando è visibile sull'orizzonte ad ovest subito dopo il tramonto) e fratello di Ceice.
Nelle leggende è tratteggiato il suo carattere violento e bellicoso.

Mitologia.
Fu il padre di Chione che, innamoratasi di Apollo e poi di Hermes, destò la gelosia di Artemide che la uccise trafiggendola con una freccia. 
Dedalione, sconvolto, si mise a vagare senza meta ed un giorno, giunto sulla sommità di un monte tentò il suicidio gettandosi nel vuoto, ma l'intervento di Apollo lo trasformò in un falco.
"
"Eos (divinità)

Eos () è un personaggio della mitologia greca, figlia dei titani Iperione e Teia e sorella di Helios (il Sole) e di Selene (la Luna).

Genealogia.
Fu la sposa di Astreo, con il quale generò i quattro venti Zefiro, Borea, Austro ed Apeliote. 
Esiodo aggiunge anche il figlio Phosphoros.

Mitologia.
Al termine di ogni notte Eos giunge da est a bordo di una biga trainata da due cavalli (Faetonte e Lampo). 

Tra i primi amanti di Eos si nomina lo stesso Zeus, da cui ebbe una figlia di nome Ersa (o Erse), dea della rugiada, altrove ritenuta figlia del padre degli dei e di Selene, sorella di Eos.

Più tardi fu amata da Ares, il dio della guerra, con cui condivise più volte il suo talamo (termine utilizzato in epoca arcaica per designare vari ambienti della casa, che andò ad indicare più comunemente la camera da letto e quindi lo stesso letto nuziale), sdegnata per il tradimento del suo amante, Afrodite punì la dea sua rivale, condannandola ad innamorarsi di continuo di comuni mortali. 

La maledizione di Afrodite ebbe il suo effetto, quando Eos intravide, durante una sua passeggiata presso la città di Troia, un fanciullo di straordinaria bellezza e di sangue reale, di nome Titone, figlio del re Laomedonte. 
Così un giorno, la dea lo rapì e lo condusse con sé rivolgendosi poi a Zeus affinché gli concedesse l'immortalità. Dalla loro unione nacquero due figli, Emazione e Memnone, che fu ucciso da Achille nella Guerra di Troia. 
Da quel giorno, ogni mattina Eos piange inconsolabilmente il proprio figlio e le sue lacrime formano la rugiada.

Un altro suo amante mortale fu Cefalo, marito di Procri. 
Secondo Esiodo i due avrebbero generato Fetonte, altrove ritenuto figlio di Helios e Climene. 

Omero la chiama ""la dea dalle rosee dita"" per l'effetto che si vede nel cielo all'alba.


"
"Torre Archirafi

Torre Archirafi (""A Turri"" in siciliano) è un piccolo borgo marinaro, frazione di Riposto e congiunto ad esso da sud dal lungomare Edoardo Pantano. Dall'abitato, nelle giornate terse è possibile ammirare un paesaggio che spazia dall'Etna e le sue pendici fino a Taormina, con le prime propaggini dei Peloritani, quindi alla costa reggina della Calabria. 

Torre Archirafi è inoltre il punto di partenza di un percorso cicloturistico che termina nei pressi del fiume Alcantara.

Storia.
L'antica torre difensiva è risalente al XIV secolo e si trovava nella spiaggia di Mascali, nei pressi di Capo Secco.
Giovanni Natoli Ruffo, figlio primogenito del Principe Francesco Natoli Alifia e di Caterina Ruffo di Calabria, fu il primo Duca d'Archirafi, feudo concesso per regale concessione da parte di Re Carlo III di Borbone il 24 maggio 1741.
Restaurò la Chiesa parrocchiale a cui diede il nome di ""S.Maria della Lettera"" per l'indulto dell'Arcivescovo di Messina.

La Torre fu restaurata nel 1762. A Giovanni Natoli Ruffo successe nel 1769 Francesco Moncada Natoli, che l'anno successivo lo cedette a Placido Vanni dei Marchesi di Roccabianca.

Il borgo, a partire dalla sua fondazione, iniziò a popolarsi di gente proveniente soprattutto da Acireale, Messina e Paternò, nel 1815, con il distacco di Giarre dalla Contea di Mascali, Torre Archirafi divenne parte del nuovo Comune sino a quando nel 1841 ""Riposto e il borgo La Torre” ebbero anch'esse un proprio municipio.

Monumenti e luoghi d'interesse.
L'abitato, nonostante l'espansione edilizia degli ultimi decenni, ha mantenuto pressoché immutato l'antico centro storico, il cui cuore è rappresentato dalla chiesa madre e dal settecentesco Palazzo dei Principi Natoli, entrambi prospicienti il mare.

Architetture religiose.
La Chiesa di Santa Maria del Rosario, nata come Cappella, fu inizialmente dedicata alla Madonna della Lettera, culto introdotto nella zona dai Messinesi. Ridedicata alla Madonna del Rosario, è stata più volte restaurata sino a raggiungere l'aspetto attuale nella seconda metà dell'Ottocento. È sede parrocchiale dal 1922.

Architetture civili.
Delle due torri esistenti rimane solo la ""Torre Modò"", risalente agli inizi del XVI secolo, ma presenta una tipologia edilizia non riconducibile al modello camillianeo e quindi appare verosimile una origine medievale essendo visibili alcuni conci di terracotta databili all'epoca bizantina o araba, tra il VI e il X secolo.

La seconda torre, oggi non più esistente, faceva parte del sistema delle Torri costiere della Sicilia, di avviso contro le scorrerie turche ed i corsari barbareschi.
Nel 1578 le spese della torre erano a carico del vescovo di Catania, per come riportato dalla relazione redatta da Tiburzio Spannocchi, che la denomina come: ""la torre de li archelafi"".

Nel 1584 su indicazione dell'architetto fiorentino Camillo Camilliani essa fu oggetto di un progetto di restauro che così prevedevano: ""è assai antica et per il batter del mare nei pedamenti …è alquanto scalzata, et saria di bisogno rimediarla… ha rispondenza con la Torre di Capo delle Molina et verso il Castello della Mola "". La torre descritta dal Camilliani era importante per l'economia del luogo, una grande torre ad impianto circolare con merli aggettanti, ed era ricompresa all'interno delle mura di un baglio.

Venne ancora citata da diverse fonti nel 1617, 1709, e 1720. Nel 1721 il feldmaresciallo Samuel Von Schmettau promosse una rilevazione di campagna topografica in Sicilia e la torre vi comparve.

Nel 1809 la Deputazione del Regno di Sicilia richiese alla giurisdizione amministrativa di Mascali informazioni sulle torri di quella contea da cui si desume che ora era in carico alla ""comune"".

In seguito la torre sprofondò per via dei bradisismi che interessano questo tratto di costa, ed alla fine del XIX secolo il Di Maggio cita che una strada costiera portò alla sua parziale demolizione, ed infine nel 1972 Mazzarella e Zanca raccontano che una mareggiata ne distrusse gli ultimi resti fino a farla scomparire.


"
"Høydalsfjord

Høydalsfjord è un fiordo norvegese che parte da Nyttingnes e continua fino all'estremità del fiordo a Osøyra, dove sbocca il fiume Svardalselva (""fiume da salmone""). Lungo il fiordo ci sono alcuni piccoli villaggi come Høydalane, Ausevik, Hopen e Steinhovden. Ad Ausevik si trovano incisioni rupestri; simboli e disegni in pietra, vecchi di 3500 anni.

Da Høydalane alcuni percorsi portano alle montagne, ad Håsteinen, Høydalsnipa e al Skålefjell.
"
"Menezio (titano)

Menezio () è una figura della mitologia greca. Figlio del Titano Giapeto e di una delle Oceanine, Climene, era uno dei Titani della seconda generazione.

Era fratello di Prometeo, Epimeteo ed Atlante e come questi scampò all'inabissamento di Atlantide e si schierò a fianco dei Titani contro Zeus. 
Durante la guerra venne ucciso proprio da Zeus con una folgore ed in seguito relegato nel Tartaro insieme con i suoi fratelli. 

Non è da confondere con il padre di Patroclo, l'argonauta omonimo.
"
"Deioneo


"
"Conso

Conso (""Consus"") è una figura della mitologia romana. Probabilmente si trattava della divinità del seme del grano e dei depositi per la sua conservazione, che tra i romani venivano posti sottoterra.

A Conso era dedicato un altare ipogeo al centro del circo Massimo, l<nowiki>'</nowiki>ara Consi, resto però di un'altra città più antica sorta nel luogo di Roma.

L'ara era sotterranea, o coperta di terra, e veniva scoperta unicamente durante le feste a lui dedicate, i Consualia, che erano festeggiate il 21 agosto ed il 15 dicembre. Per questo motivo si tratta di una divinità ctonia. I Flamini Quirinali e le Vestali officiavano ai suoi riti.

L'etimologia del nome ""Consus"" è incerta. Potrebbe derivare dal verbo latino ""conserere"", ""seminare"", tant'è che la dea Ops era nota anche come Consivia o Consiva. Georges Dumézil e G. Capdeville considerano il verbo ""condere"", fare provvista, come la migliori ipotesi per l'etimologia del termine: ""Consus"" sarebbe un sostantivo verbale arcaico che denota l'azione del deposito di grano.

Come accadeva per la maggioranza delle divinità legate alla terra e alla fertilità, la figura di Conso era vista in stretto rapporto con il mondo sotterraneo.

Conso venne poi associato con ""Consigli segreti"", e quindi il suo nome fu associato al ""consilium"", consiglio o assemblea. Secondo Servio Mario Onorato annota che Consus era il dio dei Concili.

Dionigi riporta che per alcuni Conso era da identificasi con ""Nettuno Seisichthon"", che scuote la Terra, per un'altra interpretazione Consus si identificava con il ""Neptunus Equestris"", ovvero Nettuno protettore dei cavalli. Corse di muli e cavalli erano l'evento principale durante le sue feste; gli animali, cui era concesso un giorno di riposo, erano adornati con fiori.
"
"Commissario europeo per l'energia

Il Commissario europeo per l'Energia è un membro della Commissione europea. Attualmente il ruolo è ricoperto dallo slovacco Maroš Šefčovič per l'unione energetica e dallo spagnolo Miguel Arias Cañete per l'energia.

Competenze.
Il commissario è responsabile della politica energetica dell'Unione europea e delle questioni riguardanti l'energia nucleare e l'Euratom.

Negli ultimi anni è stato il commissario per l'energia ad occuparsi delle tensioni tra la Russia e l'Ucraina per le forniture di gas e delle loro ripercussioni sull'approvvigionamento energetico dell'Unione Europea. Il commissario per l'energia si occupa inoltre della promozione delle fonti di energia rinnovabile e sostenibile dal punto di vista ambientale e climatico

Con il graduale sviluppo della politica energetica europea e la crescente importanza geopolitica, economica ed ambientale delle questioni energetiche tale incarico ha assunto sempre maggiore importanza all'interno della Commissione europea. Fino al 2004 la delega all'energia era sempre combinata con altre deleghe, ma la sua importanza crescente ha fatto sì che a partire dalla Commissione Barroso I vi fosse un commissario che si occupasse solamente di energia.

Al Commissario per l'energia fa capo la Direzione generale per l'energia della Commissione europea, attualmente diretta dal britannico Philip Lowe.

Il commissario attuale.
A partire dal 1º novembre 2014 il ruolo è ricoperto da Maroš Šefčovič, nell'ambito della Commissione Juncker. Šefčovič è di nazionalità slovacca ed è un esponente dello Smer e dunque del Partito del Socialismo Europeo.


"
"Cilice

Cilice () è un personaggio della mitologia greca. Figlio di Agenore il Re di Tiro e di Telefassa (citata come Argiope da Igino).

Mitologia.
Quando sua sorella Europa fu rapita da Zeus, suo padre Agenore lo inviò assieme ai suoi fratelli con il compito di trovarla dicendo loro di non tornare finché non ci fossero riusciti. 

Il ritrovamento di Europa non avvenne mai. 

Così ogni fratello alla fine si disperse ed alcuni tra loro, stabilitisi in nuove terre lungo le coste del mediterraneo divennero eponimi e capostipiti di altri popoli.

Cilice, stabilitosi nella coste meridionali dell'Anatolia divenne l'eroe eponimo della Cilicia e il capostipite dei Cilici.
"
"Aleksandr Val'terovič Litvinenko

Biografia.
Arruolatosi nell'armata rossa per seguire le orme del padre e divenuto sottotenente viene notato dai reclutatori del KGB e successivamente assegnato al Terzo direttorato, che si occupava dell""'Analisi e soppressione delle attività delle organizzazioni criminali"", dopo il 1991 ad una unità di contro-terrorismo e successivamente nel FSB.
Litvinenko accusò pubblicamente i suoi superiori di aver organizzato un piano per assassinare il milionario Boris Abramovič Berezovskij, il quale verrà trovato morto nella sua residenza nei pressi di Londra in circostanze non chiarite il 23 marzo 2013, in apparenza per un suicidio.

Litvinenko venne accusato di aver maltrattato un arrestato durante un interrogatorio; venne mostrata una videocassetta dove si vedeva un militare che picchiava un uomo seduto, Litvinenko riuscì a rintracciare il video originale e dimostrò di non essere lui l'uomo che picchiava. Venne comunque imprigionato per otto mesi in attesa del processo e successivamente rilasciato per insufficienza di prove.
Litvinenko assunse una posizione molto critica nei confronti del potere russo, in particolare verso il presidente Vladimir Putin. Non sentendosi più al sicuro in Russia decise di andare in esilio.

Pensò di andare in Italia, dove viveva suo fratello Maxim, ma il suo ex capo, generale Anatoly Trofimov, glielo sconsigliò in quanto a suo dire l'Italia, insieme alla Germania, era il paese più infiltrato dal KGB (secondo l'europarlamentare Gerard Batten, Trofimov citò Romano Prodi come esempio, dicendo che era un ""loro uomo""). Litvinenko trovò asilo nel Regno Unito, dove ottenne lo ""status"" di rifugiato politico.

Nel 2002 pubblicò un libro (""""), finanziato da Berezovskij, in cui accusava gli agenti del FSB di essere i veri responsabili della serie di attentati esplosivi occorsi in Russia tra l'agosto e il settembre del 1999 e che fecero più di trecento vittime. Gli attentati, ufficialmente attribuiti ai separatisti ceceni, sarebbero stati realizzati per giustificare la ripresa delle operazioni militari russe in Cecenia (vedi Seconda guerra cecena). In un suo libro successivo (""Gang from Lubyanka"") Litvinenko accusò Putin di esserne il mandante.

Le accuse a Romano Prodi.
La rivelazione di Batten.
L'europarlamentare Gerard Batten, del Partito per l'Indipendenza del Regno Unito, denunciò il 3 aprile 2006 al Parlamento europeo che a Litvinenko era stato riferito dal generale Anatolij Vasil'evič Trofimov che Romano Prodi era un ""our man"" (in italiano: il nostro uomo), ovvero un agente del KGB in Italia, e che Litvinenko stesso aveva dato questa informazione all'italiano Mario Scaramella. Nel suo intervento, Batten non disse se aveva ricevuto le informazioni direttamente da Litvinenko. Lo stesso generale Trofimov era stato assassinato insieme alla moglie con raffiche di mitra.

La BBC sostenne nel suo programma ""Panorama"" di essere entrata in possesso di un documento, classificato come ""segretissimo"" dal Governo italiano, in cui Litvinenko accusa Romano Prodi di essere un amico del KGB. Nella stessa puntata di ""Panorama"" Scaramella sostiene di aver appreso da ""fonti qualificate"", incluso lo stesso Litvinenko, che alcuni funzionari (""officers"") a Mosca consideravano Prodi ""un loro uomo, un uomo del KGB"".

Versione de ""la Repubblica"".
Tuttavia, secondo quanto riporta ""la Repubblica"", in un'intervista non registrata a Litvinenko rilasciata quasi due anni prima e uscita pochi giorni dopo la sua morte, lo stesso affermò di non aver mai sentito parlare di Prodi e di non avere alcuna prova su di lui.

Vi sono alcune incongruenze temporali a favore della tesi della manipolazione dell'intervista: ad esempio, nell'intervista Litvinenko si dice ""colpito"" perché su ""il Giornale"" di Berlusconi era apparso un articolo che lo citava, mentre l'articolo in questione apparirà solo nel 2006.

In un'intervista (sempre a ""la Repubblica"") Oleg Gordievskij conferma invece che Litvinenko riferì a Scaramella quanto aveva appreso su Prodi da Trofimov. Gordievskij sostiene però che riferì ""una circostanza non vera"" e che ""Aleksandr, per ragioni legate alle continue difficoltà economiche, avesse alla fine deciso di dire a Scaramella quel che Scaramella voleva sentirsi dire"".

Gordiensky smentì l'intervista, definendola ""fabbricata al 90%"" e anche successivamente in un'intervista a Paolo e Sabina Guzzanti confermando più volte la versione diffusa da Guzzanti. Gordiensky disse che Litvinenko era ""un uomo assolutamente onesto, poverissimo e che non si è mai venduto a nessuno"", e riferendosi all'intervista de ""la Repubblica"": ""È stata forzata oltre ogni limite [...] Il resto dell'intervista è stata una vera montatura, un gonfiaggio. Mi facevano le domande e mi davano anche le risposte"".

La morte.
Il 23 novembre 2006 Litvinenko è morto a causa di un avvelenamento da radiazione da polonio-210, un isotopo radioattivo del polonio, in circostanze poco chiare. Tracce di polonio sono state individuate in diversi locali nei quali Litvinenko si trovava prima del ricovero, in particolare nel sushi bar Itsu di Piccadilly, dove aveva pranzato insieme a Scaramella (ma non dove Litvinenko sedette con Scaramella, bensì dove si era precedentemente intrattenuto con gli ex agenti del KGB Andrei Lugovoi e Dimitri Kovtun).

In realtà Scaramella non toccò cibo, e sia per questo, sia perché era apparso agitato ed ansioso, Litvinenko inizialmente sospettò proprio che Scaramella lo avesse avvelenato. In realtà, stando a quanto afferma il senatore Paolo Guzzanti in un'intervista, Scaramella era arrivato a Londra sia perché Igor Ponomariov gli aveva detto di avere importanti ulteriori notizie da dargli sia per parlare con Litvinenko delle minacce contenute negli ultimi rapporti di Evgenij Limarev, figlio di Lev Limarev, un generale maggiore dell'Svr, capo degli agenti illegali dell'intelligence sovietica. Tuttavia Igor Ponomariov la sera prima era morto al teatro in modo misterioso. L'ambasciata russa a Londra aveva fatto prelevare immediatamente la salma, vietando l'autopsia avvalendosi dei diritti diplomatici e spedendo il cadavere a Mosca, dove fu immediatamente cremato.

Prima di morire, Litvinenko ha accusato pubblicamente il presidente russo Vladimir Putin di essere il responsabile del suo avvelenamento e il mandante dell'omicidio della giornalista Anna Politkovskaja. In un articolo scritto da Litvinenko stesso nel luglio, e pubblicato online su Zakayev's Chechenpress, lo ha accusato di pedofilia, dichiarando anche che Putin, nel periodo in cui fu dirigente dell'FSB poco prima di divenire presidente, rovistò negli archivi e approfittò della sua posizione per distruggere il materiale compromettente per la propria immagine.
Nei giorni seguenti alla morte del dissidente russo, avvenuta a Londra, altre persone sono state ricoverate per aver accusato sintomi d'avvelenamento per esposizione a radiazioni. Oltre 300 persone si sono rivolte alla ""Health Protection Agency"" (HPA, Agenzia per la protezione della salute) britannica, dopo che questo ente aveva lanciato un appello a tutti coloro che potevano essersi trovati nei due locali - il sushi bar ""Itsu"", nei pressi di Piccadilly Circus e il ""Pine Bar"" del ""Millennium Hotel"" a Grosvenor Square - frequentati da Litvinenko prima di sentirsi male e in cui potrebbe essere stato avvelenato.

Tracce di polonio sono state trovate anche su due aerei della British Airways e il servizio sanitario britannico ha richiesto ai 33 000 passeggeri che hanno utilizzato quei velivoli nell'ultimo mese di presentarsi per un controllo.

Sulla morte del dissidente russo in esilio è stato scritto e prodotto da Andrej Nekrasov un documentario dal titolo """" (2007) e la sua morte è stata anche riportata nel popolare ""show"" americano ""1000 modi per morire"".

"
"I-15 (sommergibile)

Il sommergibile I-15 è stato il primo esemplare costruito della classe omonima. Entrato in servizio nel settembre 1940, fu affondato il 5 dicembre 1942 nella zona di Guadalcanal dalla nave americana ""Southard"".
"
"Agenore (figlio di Poseidone)

Agenore (in greco antico Ἀγήνωρ) è un personaggio della mitologia greca, re di Tiro e figlio di Poseidone e di Libia. Fratello di Belo.

Erodoto stima che Agenore sia vissuto prima dell'anno 2000 A.C..

Mitologia.
Sposò Telefassa (secondo altre versioni Argiope) e da questo matrimonio ebbe i figli Cadmo, Cilice, Fenice ed una sola figlia Europa. 
Sua figlia Europa era bellissima, Zeus volle possederla e per questo si celò sotto le sembianze di un toro e la rapì.

Agenore inviò gli altri suoi figli nella sua ricerca, dicendogli di non tornare senza di lei. Nel corso delle loro peregrinazioni, questi figli fondarono città ovunque e così Fenice divenne il capostipite dei fenici, Cilice quello dei cilici, Cadmo si stabilì in Beozia costruendo Cadmea, la rocca di Tebe.
"
"Commissario europeo per l'istruzione, la cultura, il multilinguismo e la gioventù

Il commissario europeo per l'istruzione, la cultura, il multilinguismo e la gioventù è un membro della Commissione europea. Attualmente tale incarico è ricoperto dall'ungherese Tibor Navracsics, in carica dal 2014 nell'ambito della Commissione Juncker.

Competenze.
Al Commissario per l'istruzione, la cultura, il multilinguismo e la gioventù fa capo la Direzione generale per l'istruzione e la cultura, attualmente diretta dal polacco Jan Truszczyński. Il Commissario è inoltre responsabile del Servizio Traduzione, del Servizio di interpretariato e dell'Ufficio Pubblicazioni dell'Unione europea, per un totale di circa 3400 dipendenti (il 15% della forza lavoro impiegata dall'esecutivo europeo), corrispondente a circa l'1% del budget annuale dell'Unione.

Il commissario attuale.
Attualmente tale incarico è ricoperto da Tibor Navracsics.


"
"Bronte (mitologia)

Bronte () è un figlio di Urano (il cielo) e di Gea (la terra).

Mitologia.
Era un ciclope viveva nell'Etna ed era colui che faceva rombare i tuoni. 

Esiodo lo descrive (insieme ai suoi fratelli Sterope e Arge) come una creatura prodigiosa e conoscitore dell'arte della lavorazione del ferro. 
Come i due fratelli forgiava i fulmini di Zeus. Nell'Inno ad Artemide di Callimaco tenne la giovane dea sulle gambe durante la fanciullezza ed ella per gioco e per dimostrare la propria forza, gli strappò il pelo del petto in un solo gesto.

Da esso prende il nome il comune siciliano di Bronte.

Note.
 
"
"Ippodamia (figlia di Enomao)

Ippodamia (in greco antico Ἱπποδάμεια) è un personaggio della mitologia greca, figlia di Enomao re di Pisa.

La leggenda narra di una figura di tale bellezza che il padre, geloso e innamorato di lei, non voleva separarsene per alcun motivo. Secondo altre versioni della leggenda, un oracolo aveva predetto che il suo sposo avrebbe ucciso Enomao, perciò il padre si era sempre opposto al suo matrimonio. 

Mitologia.
Le gare.
Tutti i numerosi pretendenti della ragazza erano costretti ad una gara di velocità con i cavalli contro il padre, che si svolgeva tra la città di Pisa vicino ad Olimpia fino a Corinto, chi avesse vinto la gara avrebbe dovuto uccidere l'avversario. Il padre concedeva al pretendente mezz'ora di vantaggio, ma dal momento che richiedeva che la figlia salisse sul cocchio dell'avversario per distrarlo e che i suoi animali, dono di Ares, erano magici ed imbattibili, riusciva sempre a raggiungere con grande velocità il cocchio del pretendente e ad ucciderlo con la sua lancia.

La morte di Enomao.
Un giorno Ippodamia, innamorata di Pelope, in combutta con il suo pretendente corruppe Mirtilo, l'auriga del padre, il quale sostituì alcuni chiodi delle ruote del cocchio di Enomao con altrettanti chiodi di cera. Quando durante la gara il padre stava per raggiungere il cocchio di Pelope, le ruote del suo carro si staccarono ed egli perì travolto dai cavalli.

Dall'unione di Ippodamia con Pelope nacquero vari figli, tra i quali le femmine Astidamia, Nicippe, Lisidice, Mitilene ed i maschi Pitteo, Alcatoo, Atreo, Tieste, Ippalcimo, Copreo, Ippaso, Trezene, Ippalcimo, Dia. 
Aelio, Cleonimo, Scirone, Argeo, Corinzio, Disponteo e Pleistene sono elencati come altri suoi figli.
"
"Current loop

Il current loop è una tecnica utilizzata per il collegamento delle trasmissioni seriali, utilizzato principalmente dalle telescriventi,oppure per collegare un pc a una macchina cnc a distanze superiori dello standard seriale di 14 metri e fino a 400 metri, come alternativa ai segnali di tensione, quando si hanno basse velocità di trasmissione (fino a c.a. 19200 baud). Il sistema è abbastanza versatile e poco sensibile alle interferenze<br>

Non esistono standard per questo collegamento, che non permette il controllo per i dati, oltre ai segnali. Il dispositivo per il ""current loop"" può essere collegato a due linee seriali per mezzo di una morsettiera a vite.
"
"Nunziata

Nunziata (""'a Nunziata"" in siciliano) è una frazione di Mascali, nella città metropolitana di Catania.

Geografia fisica.
Nunziata si trova adagiata in una vallata che sovrasta la riviera ionica e i comuni di Giarre, Riposto e Mascali. Attorno a essa è possibile scorgere colate laviche risalenti al 1928, quando un'eruzione particolarmente violenta dell'Etna lambì il piccolo centro, ma distrusse Mascali, che venne ricostruita più a valle.

Storia.
Le origini di Nunziata sono molto antiche, si pensa addirittura di età greca; numerose sono infatti le testimonianze archeologiche (per lo più monete romane) che testimoniano come il paese fosse già un centro più che sviluppato in epoca tardo-imperiale e bizantina.

Per la sua contiguità a Mascali, la sua favorevole posizione geografica e i suoi terreni fertili, Nunziata si ingrandì a partire dal XVI secolo per l'opera di concessioni enfiteutiche del vescovo Nicola Maria Caracciolo, conte di Mascali, fino a divenire nel '700, così come Giarre, più grande della stessa Mascali. A questo periodo risale la costruzione della Chiesa Madre della Madonna dell'Itria e della chiesa del Carmine, dapprima piccola cappella.

Le lotte per l'autogestione di Giarre iniziate alla fine del XVIII secolo, videro Nunziata e Mascali unite nella difesa della centralità, ma qualche decennio più tardi, durante la liberazione della Sicilia dal dominio borbonico da parte di Garibaldi, fu Nunziata a richiedere l'autonomia comunale che non le fu mai concessa, al contrario di quella parrocchiale che le fu invece accordata ai primi del '900. In seguito, anche a Nunziata venne creata, dopo una lunga contesa, una casa comunale dove, alternandosi con Mascali, si riuniva l'organico comunale. Nel 1928, la vicina Mascali venne completamente distrutta dalla lava dell'Etna. La colata riuscì a minacciare e a sfiorare anche Nunziata che rimase però essenzialmente illesa. Dopo la ricostruzione, Mascali divenne il capoluogo unico del comune.

Monumenti e luoghi d'interesse.
Architetture religiose.
Chiesa della Nunziatella.
È il monumento più importante di Nunziata, apparteneva forse ad un monastero basiliano che riuscì a coagulare un piccolo centro abitato dandogli il suo nome.
La chiesa della ""Nunziatella"" che prima della devastante colata lavica che seppellì l'antica Mascali aveva una certa importanza devozionale nel circondario, conserve al suo interno alcuni resti di affreschi. L'esecuzione degli affreschi è ascrivibile alla seconda metà del XII secolo, esempio di pura pittura bizantina; vi sono infatti affinità tecniche con gli affreschi eseguiti nell'Impero bizantino verso la metà di quel secolo. Nella conca dell'abside osserviamo il Cristo Pantocratore con il nimbo crocifero, benedice con la mano destra e regge con la sinistra il libro. In basso alla sinistra di Cristo un busto con la testa nimbata di un angelo ben visibile; in alto alla destra di Cristo un angelo alato e con le mani coperte in segno di riverenza di fronte al Cristo. 
Allo stato attuale la chiesa si presenta al visitatore come un grande unico ambiente ed avente una copertura in legno. I lavori di restauro, completati nel 2013, oltre al recupero della chiesa stessa hanno riportato alla luce, nei locali attigui, la presenza di un'abside e delle tre navate, con frammenti di pavimento a mosaico che la riconducono ad un periodo di edificazione tra il V e il VI secolo. La chiesa è visitabile su appuntamento.

Altre Chiese.
La Chiesa di Santa Domenica, sita in via San Domenico, ormai non più destinata al culto e profondamente modificata, possiede delle particolari tessiture murarie che inducono a far risalire la sua origine all'XI o al XII secolo.

Nella Chiesa del Carmine, sulla via per San Giovanni Montebello, sotto l'affresco, più volte restaurato, della Madonna con Bambino, è stata recentemente scoperta l'immagine originale risalente al ‘600, che è stata quindi riportata alla luce. Sia la Chiesa Madre della Madonna dell'Itria sia quella dell'Arcangelo Raffaele, sita sulla strada provinciale per Puntalazzo, presentano un'imponente facciata in stile neoclassico.

Architetture civili.
Monumento ai Caduti.
Il Monumento ai Caduti di Nunziata, situato nel centro del paese, si deve all'artista Mario Moschetti, scultore dei primi del '900 che operò soprattutto nel catanese, figlio del celebre Giulio Moschetti che lasciò una vasta produzione artistica in molte città italiane. L'opera consta di una base monumentale in basalto finemente lavorata, formante nella facciata anteriore e in quella posteriore due scalinate simboliche. I fianchi racchiudono le coppe, pure in pietra lavica, di due fontane, fra due corpi massicci avanzati. L'alzata del monumento in pietra lavica, grezza ed ispida, racchiude due zampilli d'acqua, destinati a rinfrescare permanentemente i fiori dell'aiuola che recinta la base. Essa richiama le nude e leggendarie petraie del Carso, irrorate dal sangue degli Eroi. Sopra questi getti d'acqua, la fantasia dell'artista ha collocato due figure di uomini nudi: due vecchi barbuti e possenti, rappresentanti i due maggiori fiumi veneti che furono teatro, e nello stesso tempo fattori, della Grande Guerra: l'Isonzo, dall'aspetto grave e ruinoso, ed il Piave, irato e severo. Un plinto di marmo bianco porta scolpiti i nomi dei caduti e l'iscrizione commemorativa della partecipazione alla guerra delle nazioni. Tale epigrafe, inserita nel prospetto frontale, sostituisce quella dettata a suo tempo dal giovane rag. Giuseppe Cristaldi, della quale durante l'eruzione fu notata la strana coincidenza nel concetto principale del fuoco del vulcano. Essa infatti recitava: «""Figli dell'Etna"" - ""contro il nemico scagliarono"" - ""il fuoco del natio vulcano"" - ""e col loro sacrificio"" - ""diedero ali alla vittoria"" - ""MCMXV-MCMXVIII"". - ""Sui termini sacri della Patria"" - ""vigile custode s'eleva"" - ""il loro spirito eroico"" - ""nel luogo ove vissero"" - ""monito, esempio, retaggio di gloria"" - ""1928 A. VII""». Infine, una statua di due metri, riproduzione bronzea del Fante vittorioso, nel cui viso aleggia lo spirito dei caduti. 

La realizzazione dell'opera, che costituisce un complesso artistico di mole veramente notevole, richiese la partecipazione economica di un gran numero di nunziatesi, i quali non mancarono di versare il loro contributo. Un impegno non indifferente, né comune, per una comunità relativamente piccola e che comportava uno sforzo economico importante per la buona riuscita del progetto. Secondo lo Stato d'anime della Parrocchia di Santa Maria dell'Itria, redatto nel corso degli anni '20, in un momento precedente all'erezione del Monumento, Nunziata contava infatti allora solo 1.997 abitanti, appartenenti a 484 famiglie diverse. Il Comitato pro Monumento raccolse le offerte praticamente plebiscitarie della cittadinanza, esortò i pochi che tardavano a versarle, fece pubblicare quattro elenchi contenenti le sottoscrizioni con i nomi dei nunziatesi e le relative somme donate da ciascuno a favore dell'erigenda opera. Offerte giunsero anche dalle lontane Americhe, da dove gli emigrati del paese risposero all'appello lanciato dal Comitato pro Monumento, inviando ognuno il proprio contributo, accompagnato da espressioni di fervido patriottismo. La realizzazione della monumentale opera procedette così a ritmo accelerato e il Monumento ai Caduti nunziatesi, a pochi giorni dalla prevista cerimonia, poteva dirsi pronto. Secondo il quarto ed ultimo elenco delle sottoscrizioni, pubblicato nell'ottobre 1928, ormai a ridosso dell'inaugurazione, le somme raccolte attraverso le sottoscrizioni ammontavano a lire 14.178,00. Va pure segnalato il contributo del Comune che, fra gli Enti, rispose per primo alla richiesta del Comitato e che, su spinta del Podestà comm. Marano, prese a cuore la sistemazione della piazzetta in cui sorge il Monumento. A distinguersi di gran lunga, e per significato, e per cospicuità di cifre, furono le offerte fatte pervenire dalle famiglie dei caduti. 
L'inaugurazione dell'opera, prevista per la domenica del 4 novembre 1928, fu annullata a seguito dell'eruzione vulcanica cominciata nei giorni precedenti in località Ripe della Naca. L'evento naturale lasciava presagire immani distruzioni se non addirittura la cancellazione di interi paesi – come in effetti avvenne nel caso di Mascali, distrutta il 7 novembre –. Nunziata, invece, a parte poche case investite dal fronte lavico, fu risparmiata. Ma la notte del successivo 11 novembre 1928, una nuova minaccia del torrente lavico, che pareva dovesse sommergere ogni cosa, indusse le autorità – già spettatrici del triste destino di Mascali – a ordinare la continuazione dello sgombero del paese mentre il Monumento ai Caduti di Nunziata veniva demolito. Nella preoccupazione di sottrarre alla colata lavica ogni cosa di valore, il Monumento venne smontato pezzo a pezzo, non senza grave danno delle parti migliori, con la rottura di diversi marmi, e dunque portato al sicuro. Un intervento precipitoso ma opportuno, che invece Mascali non ebbe il tempo di attuare. Qui il Monumento ai Caduti mascalesi fu tenuto coperto da una tela fino al 6 novembre, giorno prima della completa distruzione del paese. Ma quella stessa mattina, quando fu chiaro che il destino di Mascali era segnato e ormai breve, qualcuno scoprì ugualmente l'opera.

Solo due anni dopo, il 28 ottobre 1930, tutto fu nuovamente pronto per la cerimonia di celebrazione dei caduti di Nunziata nella guerra italo-austriaca del '15-'18. I preparativi per l'evento furono guidati dal locale Segretario politico Vincenzo Patanè, il quale, in qualità di Presidente del Comitato pro Monumento, consegnò ufficialmente alla cittadinanza e alle autorità comunali e provinciali il complesso monumentale. Un discorso pubblico fu tenuto nell'occasione dal rettore della Provincia avv. Vito Reina. Nella stessa giornata fu inaugurato il nuovo tratto della rotabile Nunziata-Piedimonte Etneo, ricostruito sulla lava e corrispondente al rettifilo che da nord-est introduce al paese, attuale Strada provinciale SP2/III.

Cultura.
Musica.
Nunziata viene citata nella canzone ""Veni l'autunnu"" di Franco Battiato:
Infrastrutture e trasporti.
Il traffico ferroviario si avvale della locale stazione della Ferrovia Circumetnea, che collega Nunziata a molte località etnee nonché a Catania.
"
"Epona

Epona è una figura della religione celtica passata poi alla religione romana, era la dea dei cavalli e dei muli.
La presenza della cornucopia che, in alcuni casi, costituisce un simbolo tipico di questa divinità, pone ancora più in rilievo la sua funzione di protettrice e dispensatrice di doni e fertilità.

È verosimile l'esistenza di una dea pre-romana con le medesime attribuzioni, ma Epona era una divinità di origine gallica e il suo nome è celtico.

Taluni la indicano come incarnazione di un antico culto in onore dei cavalli, comune ai popoli venuti dalle praterie dell'Asia centrale, che si espansero lungo la valle del Danubio in Europa centrale ed occidentale. 


"
"Deucalione (figlio di Minosse)

Deucalione (in greco antico Δευκαλίων) è un personaggio della mitologia greca, figlio di Minosse e di Pasifae.

Mitologia.
Fu re di Creta fino alla morte ed a lui successe il figlio Idomeneo. 
Amico di Teseo partecipò alla caccia del cinghiale calidonio.

"
"Commissario europeo per l'Ambiente

Il Commissario europeo per l'Ambiente è un membro della Commissione europea. La carica è attualmente ricoperta dal maltese Karmenu Vella.

Competenze.
Il Commissario si occupa della protezione dell'ambiente nell'Unione europea.

Al Commissario per l'ambiente fa capo la Direzione Generale per l'ambiente, attualmente diretta dal tedesco Karl-Friedrich Falkenberg.

Il commissario attuale.
La carica è attualmente ricoperta da Karmenu Vella.

Politiche precedenti.
L'Unione Europea si sta muovendo notevolmente in materia d'ambiente, in parte a causa del cambiamento climatico. Tra i passi più importanti, ha firmato nel 1998 il Protocollo di Kyoto, ha costituito nel 2005 il proprio Piano del Commercio delle Emissioni e si occupa attualmente dell'accordo per il taglio del 20% delle sue emissioni entro il 2020. (Vedi:Politica energetica dell'Unione europea)

Altre politiche riguardano il progetto Natura 2000, una rete diffusa e di successo di siti ecologici, il REACH, una regolamentazione concernente la registrazione, la valutazione, l'autorizzazione e la restrizione delle diffuse sostanze chimiche, e la Direttiva quadro sulle risorse idriche, la quale vuole assicurare il raggiungimento di alti livelli di qualità dell'acqua


"
"Abbondanza cosmica

L'abbondanza cosmica è la composizione relativa dei vari elementi in un corpo celeste. Generalmente però con tale termine si indica la quantità di un dato elemento nell'universo.

Normalmente l'abbondanza cosmica viene espressa considerando come unitaria la quantità di idrogeno (l'elemento di gran lunga più diffuso nell'universo) ed esprimendo in proporzione la presenza degli altri elementi. In questo tipo di misurazione, dal momento che è fatta prendendo come riferimento un altro elemento, si dice che l'abbondanza cosmica è espressa in unità relative. In tal caso l'abbondanza cosmica può esprimere la percentuale in massa nell'universo oppure il rapporto tra il numero di atomi di quell'elemento e il numero di atomi dell'idrogeno.

Per quanto riguarda i corpi celesti, l'abbondanza degli elementi è generalmente espressa come percentuale in massa della presenza di un dato elemento e la massa totale del corpo celeste.

Metodi di misurazione.
Analisi diretta.
Per quanto riguarda la determinazione diretta dell'abbondanza cosmica, essa è assai problematica, in quanto è molto difficile avere a disposizione materiali provenienti dai corpi celesti, e l'analisi del vento solare dà risultati poco utili. Ne discende che le uniche analisi chimiche dirette ed affidabili sono quelle su campioni a disposizione immediata degli scienziati: è il caso delle misurazioni sui frammenti di roccia, del nostro sistema solare provenienti dalla Luna, da Marte e dai meteoriti (specialmente le meteoriti condritiche). Questi studi forniscono informazioni relative alla quantità di massa degli elementi allo stato solido.

In questi casi la tecnica utilizzata è la spettrometria di massa, che fornisce il cosiddetto spettro di massa, da cui si può ricavare il rapporto tra gli elementi presenti nei campioni analizzati. Il problema dalla misurazione diretta dell'abbondanza cosmica è dato dal fatto che le misurazioni più precise, quelle sui campioni a disposizione una volta prelevati, sono soggette ad errori dovuti non alla precisione delle tecniche usate, bensì alla possibile alterazione dei campioni. Infatti durante il trasporto (o l'arrivo nel caso dei meteoriti) dei frammenti le condizioni degli stessi possono subire delle consistenti alterazioni, dovute per esempio all'impatto con l'atmosfera terrestre.

Analisi indiretta.
La maggior parte delle misurazioni dell'abbondanza cosmica sono effettuate studiando le radiazioni che i vari elementi emettono. La spettrofotometria di assorbimento permette l'esame delle righe spettrali assorbite od emesse dai corpi celesti, che corrispondono alle radiazioni assorbite/emesse. Poiché si è osservato che i rapporti tra le quantità dei diversi elementi sono, con ottima approssimazione, costanti nell'universo, che si stia prendendo in considerazione il sistema solare, una nebulosa, una galassia, o qualsiasi altro corpo celeste, questo permette di poter utilizzare il Sole come principale oggetto di analisi. Infatti oltre il 99,9% della massa del sistema solare è concentrata in questa stella, quindi la composizione di quest'ultimo è sostanzialmente uguale a quella dell'intero universo.

Per misurare la composizione del Sole si usa la spettroscopia, che è in grado di rivelare la quantità di massa di un certo elemento presente allo stato gassoso nella fotosfera solare analizzando l'intensità delle righe spettrali: tanto più esse sono intense tanto più alta è la presenza del corrispondente elemento chimico nella nostra stella.

Una determinazione soggetta ad errori.
Nonostante i grandissimi progressi che l'astrofisica ha compiuto negli ultimi decenni, l'analisi spettrofotometrica non assicura una precisione assoluta nella determinazione dell'effettiva presenza di questo o di quell'elemento chimico in un dato corpo celeste. Se a questo si aggiunge quanto detto prima, cioè che la misurazione diretta dell'abbondanza cosmica è quantomai imprecisa, si comprende come la determinazione di questo parametro non abbia raggiunto livelli di precisione soddisfacenti. Finché non saranno eliminati i problemi di misurazione degli spettri e non saranno compiuti ulteriori progressi per quanto riguarda le caratteristiche spettrometriche delle particelle, i risultati sull'abbondanza cosmica dell'universo (ottenuti con la misurazione indiretta, che in linea teorica potrebbe garantire dati quasi certi, al contrario dell'analisi diretta) non potranno dirsi completamente affidabili.

Abbondanza degli elementi nell'universo.
I due elementi presenti in maggior quantità sono l'idrogeno (71% circa, ma altre fonti riportano fino al 73%) e l'elio (27% circa, secondo altri dati 25%), che da soli costituiscono quindi il 98% della massa dell'universo.

Tra gli altri elementi più abbondanti vi sono l'ossigeno (10.700 ppm), il carbonio (4.600 ppm), il neon (1.340 ppm), il ferro (1.090 ppm), il silicio (650 ppm) e il magnesio (580 ppm). Per gli altri elementi l'abbondanza cosmica diminuisce generalmente con l'aumentare del numero atomico.

Come detto in precedenza la misurazione dell'abbondanza cosmica nell'universo è tuttora abbastanza incerta, ma oggetto di studi continui: infatti la conoscenza precisa di questo parametro è in grado di fornire molte informazioni sulla nascita dello stesso, delle galassie e di tutti i corpi celesti che esse contengono.

Per quanto riguarda i pianeti e le meteoriti, la composizione varia a favore degli elementi più pesanti, in quanto quelli troppo leggeri non vengono catturati dai campi gravitazionali e tendono a disperdersi (questo spiega perché, ad esempio, gli elementi presenti in maggior quantità sulla Terra siano il ferro, l'ossigeno ed il silicio, nonostante la loro relativamente scarsa diffusione nell'universo).

"
"Echione (figlio di Ermes)

Echione () è un personaggio della mitologia greca, figlio di Ermes e Antianira.

Etimologia del nome.
Il nome Echione (greco antico: Ἐχίων, gen.: Ἐχίονος), deriva da ἔχις echis ""vipera"".

Mitologia.
Fu tra i partecipanti alla caccia del cinghiale di Calidone e fece parte degli Argonauti che conquistarono il vello d'oro come araldo del gruppo.
"
"Laomedonte

Laomedonte (in greco antico Λαομέδων) è un personaggio della mitologia greca. Figlio di Ilo e di Euridice e nipote di Troo, padre di Priamo e di Esione.

Mitologia.
Per edificare le mura della cittadella, re Laomedonte chiese l'aiuto di Zeus, che ordinò a Poseidone e Apollo di aiutarlo per punizione all'essersi ribellati al re degli dèi (Pindaro indica che insieme ai due dèi lavorò anche il mortale Eaco).

In cambio, Laomedonte promise loro alcuni cavalli avuti in dono da Zeus ma quando il lavoro fu terminato, Laomedonte si rifiutò di consegnare quanto pattuito.

Il re dei mari inviò un mostro marino, Apollo una pestilenza sulla città con un arco d'oro. Un oracolo disse che Laomedonte sarebbe stato libero dal mostro se gli avesse offerto in pasto sua figlia Esione che, mentre era incatenata alle rocce, venne salvata casualmente da Eracle.

Laomedonte chiese ad Eracle di liberarlo dal mostro, e gli promise in cambio i cavalli di Zeus (per i cavalli, vedi Ganimede). Eracle riuscì nell'impresa di uccidere il mostro, ma anche questa volta Laomedonte non mantenne la promessa di consegnare i cavalli e gli diede cavalli comuni. Eracle espugnò Troia, uccise Laomedonte insieme ad alcuni dei suoi figli maschi: si salvarono solo Bucolione, Titone e Podarce, quest'ultimo per l'intercessione di sua sorella Esione, e da quel momento il ragazzo si chiamò Priamo, ovvero ""il riscattato"". Secondo Omero invece Eracle uccise solo Laomedonte. Esione fu data in sposa a Telamone, un amico di Eracle, e da quel matrimonio nacque Teucro.

Progenie.
Laomedonte vantava una ricca prole dal suo matrimonio con Strimo, la figlia del fiume Scamandro, spesso indicata come Leucippe o Placia. Gli autori, a seconda delle fonti, parlano di cinque figli maschi e di tre femmine, sebbene questo elenco, lungi dall'essere rispettato, venga modificato a piacimento dai mitografi. Attraverso il confronto degli scritti, l'elenco seguente potrebbe essere il più autorevole:


"
"Marpessa

Marpessa (in greco antico ""Μάρπησσα "") è un personaggio della mitologia greca, figlia del dio del fiume Eveno e di sua moglie Alcippe.

Sposa di Ida fu madre di Cleopatra Alcione.

Mitologia.
Il padre dei lei volendola mantenere nubile, sfidava tutti i pretendenti ad una gara con il cocchio e solo al vincitore avrebbe concesso la mano della figlia, altrimenti gli avrebbe fatto tagliare la testa. Eveno era molto abile in queste sfide ed i decapitati erano ormai molti.
Ben presto riuscì con le teste cadute a creare una orrenda coda di testa nella sua casa come, destino vuole, facciano molti dei figli di Ares ma il dio Apollo, stanco di vedere tanta strage decise di intervenire per porre termine, una volta per tutte a tali ingiustizie così la sfida non ci fu mai poiché Ida (uno dei futuri Argonauti), la rapì davanti agli occhi del padre il quale, gettatosi all'inseguimento e non riuscendo a raggiungerli si suicidò annegando in un fiume. 

Ida ed Apollo infine si batterono per la mano della ragazza e così Zeus intervenne dividendoli e chiedendo alla donna chi preferisse tra i due e Marpessa scelse Idas, poiché Apollo, essendo immortale, avrebbe potuto abbandonarla quando fosse invecchiata.

Quando Ida fu ucciso dalle mani di uno dei Dioscuri (Polluce), Marpessa si uccise.
"
"I Heard They Suck Live!!

I Heard They Suck Live!! è un cd live dei NOFX. È stato registrato fra l'8 ed il 9 gennaio 1995.

"
"Concilio di Firenze (1055)

Il Concilio di Firenze del 1055 fu un concilio non ecumenico che si tenne nel capoluogo toscano e fu tra gli avvenimenti che segnarono la rinascita della città dopo l'anno Mille.

Papa Vittore II si incontrò con l'Imperatore Enrico III sotto la protezione del vescovo Gherardo (futuro Papa Niccolò II) per discutere l'atteggiamento da adottare sulla dirompente simonia e la pratica del concubinato nel clero. Vi parteciparono 120 vescovi.

Queste pratiche vennero severamente condannate, rafforzando la presa di posizione di papa Leone IX ed accogliendo le proposte di riforma provenienti dal popolo e da nuovi ordini come quello dei vallombrosani, il cui fondatore san Giovanni Gualberto fu tra i più attivi ispiratori dei lavori.

Il concilio, i cui lavori iniziarono solennemente il 4 giugno, si tenne prevalentemente negli ambienti della chiesa di Santa Felicita e soprattutto nella cattedrale di Santa Reparata, abbellita per l'occasione con absidi, torrette ed un portico antistante l'entrata, secondo lo stile ""romanico"" (termine coniato solo nel XIX secolo) di influsso cluniacense.
"
"Zete

Zete () è un personaggio della mitologia greca, figlio di Borea e di Orizia.

Mitologia.
Zete fu uno degli Argonauti e partecipò con Giasone alla ricerca del vello d'oro. Insieme al fratello Calaide Zete scacciò le Arpie dalla tavola di Fineo, figlio di Agenore. Entrambi avevano ali ai piedi e una lunga capigliatura.

Anni dopo la spedizione i due giovani vennero sorpresi in un agguato da Eracle, che li bastonò a morte colla sua clava volendo vendicarsi per il loro rifiuto di proseguire le ricerche sulla scomparsa di Ila; il figlio di Zeus, però, si pentì subito di ciò che aveva fatto e seppellì personalmente i corpi dei due giovani, erigendo in loro onore una stele funeraria.

"
"Elena (mitologia)

Elena di Troia (conosciuta anche come Elena di Sparta) è una figura della mitologia greca assurta, nell'immaginario europeo, a icona dell<nowiki>'</nowiki>""eterno femminino"". Proprio questa sua caratteristica archetipica fa sì che, nell'immensa letteratura nata attorno alla sua figura, Elena venga raramente considerata responsabile dei danni e lutti provocati dalle contese nate per appropriarsi della sua bellezza. 

Secondo alcune versioni del mito, la madre di Elena, Leda, era moglie di Tindaro, re di Sparta. Leda partorì quattro bambini, di cui due,
Polluce ed Elena, sarebbero stati figli di Zeus, che si era congiunto a Leda sotto forma di cigno mentre gli altri due nati Castore e Clitennestra, erano invece stati concepiti da Tindaro. 

Il mito narra anche che fosse figlia d'Oceano o di Afrodite. 

La versione più suggestiva della sua nascita racconta invece che essa fosse venuta al mondo uscendo da un uovo, frutto dell'unione tra la dea Nemesi e Zeus, il quale la inseguì per quasi tutto il globo per ottenerla, sotto forma di vari tipi di animali.

Giovinezza.
Elena fu allevata in casa di Tindaro e ancora giovinetta fu al centro di numerosi miti di seduzione: Teseo la rapì che era ancora fanciulla. Elena infatti era ritenuta la donna più bella del mondo, e poiché numerosi erano i pretendenti Tindaro lasciò che ogni decisione fosse della ragazza, onde evitare che una sua interferenza potesse causare una guerra. La scelta cadde su Menelao, re di Sparta; dalla loro unione nacque Ermione. La sorella Clitennestra sposò invece Agamennone, fratello di Menelao.

I pretendenti e il «giuramento di Tindaro».
Quando fu in età da marito, tutti i capi Greci pretesero la sua mano. Siccome la loro rivalità rischiava di generare un conflitto, su suggerimento di Ulisse, Tindaro sacrificò un cavallo sulla cui pelle fece salire i pretendenti per farli giurare che chiunque fosse stato il fortunato sposo, tutti avrebbero dovuto accorrere in suo aiuto nel caso qualcuno avesse tentato di rapirgli la sposa.
Quando era ormai moglie di Menelao, Elena venne rapita dal principe troiano Paride e il patto di solidarietà stipulato tra i pretendenti alla sua mano spinse gli stessi, con a capo Agamennone, a dichiarare guerra a Troia.

Elena durante la guerra di Troia.
Per vendicare il rapimento di Elena da parte del principe troiano Paride (al quale Afrodite aveva promesso la più bella delle donne), Menelao e suo fratello Agamennone organizzarono una spedizione contro Troia chiedendo aiuto a tutti i partecipanti al patto di Tindaro.

Nell""'Iliade"", Elena è un personaggio tragico, obbligata ad essere la moglie di Paride dalla dea Afrodite. Nessuna colpa le può essere rinfacciata, data la sua incolpevole bellezza, anche se le si dà la colpa della guerra che insanguina Troia. Non è una donna felice, disprezza Paride ed è invisa a molti troiani: solo Ettore si mostra gentile con lei, e in occasione della morte dell'eroe, Elena proverà un sincero dolore.

Alla morte di Paride, Elena è costretta a sposare il fratello Deifobo. I greci fanno irruzione nella camera da letto trovando Deifobo addormentato e ubriaco. Le versioni a questo punto divergono: sia per quanto riguarda l'identità dell'uccisore di Deifobo (Menelao; Ulisse; Menelao e Ulisse) sia sul fatto se il troiano si fosse risvegliato o no.

Nel secondo libro dell<nowiki>'</nowiki>""Eneide"", durante l'incendio di Troia, Enea vede da lontano Elena ed è preso dall'impulso di ucciderla, ma ne viene dissuaso dalla madre Venere, che lo esorta a fuggire dalla città coi familiari.

Fine di Elena.
Controversa fu la sua fine. Nell""'Odissea"" Elena appare riconciliata col marito e tornata a Sparta per regnarvi al suo fianco, anche se malvista dai sudditi. Si narra anche che Oreste avesse cercato di ucciderla.

Secondo altre versioni ebbe una fine misera. Altre ancora la divinizzano insieme ai fratelli Castore e Polluce.

Un'altra versione vuole che, dopo la morte di Menelao, due figli naturali di costui cacciassero Elena e la costringessero a rifugiarsi presso Rodi, dove Polisso la fece impiccare per aver causato la morte di tanti eroi sotto le mura di Troia, fra cui suo marito Tlepolemo.

Il mito di Elena è descritto nell<nowiki>'</nowiki>""Iliade"" e nell<nowiki>'</nowiki>""Odissea"", ma molti poeti successivi ad Omero modificarono il personaggio e la sua mitologia. Alcune leggende la indicano figlia di Nemesi, la dea della vendetta e della giustizia. Euripide, nella tragicommedia Elena, segue quel filone mitico secondo cui Elena non fu mai rapita da Paride né visse a Troia né fu ripresa da Menelao, ma sempre visse nascosta in Egitto, costretta da Era che mise al posto suo, a Sparta, un'immagine d'aria, un simulacro vivente, per ingannare Paride e vendicarsi di non essere stata scelta al posto di Afrodite. Così sono esistite due Elena, una in Egitto e una a Troia.
Inoltre, secondo altri miti, le anime di Elena e Achille, dopo la morte e la discesa nel Tartaro, furono assunte nell'Isola dei Beati (o Campi Elisi) per i loro meriti, e lì ebbero un figlio, Euforione. Secondo una variante del mito, fu Elena, divenuta dea dopo la morte, a discendere negli Inferi attratta dall'ombra di Achille per giacere con lui generando il semi-dio Euforione. I personaggi di Elena ed Euforione, seppure con molte varianti, sono ripresi da Johann Wolfgang von Goethe nel suo Faust.

Omonime.
Una seconda Elena è citata in poemi posteriori come figlia di Egisto e Clitemnestra. Era sorella di Alete ed Erigone e fu uccisa da Oreste che la scovò nella reggia di Micene dopo aver vagato alla ricerca dei sostenitori di Egisto e la madre, che uccise accecato dalla vendetta.

Esiste anche una terza Elena: figlia di Elena di Troia e di Paride, venne uccisa ancora bambina dalla nonna paterna, Ecuba, che s'accese d'ira alla caduta di Troia per la morte dei suoi abitanti e decise di uccidere la figlia della donna che aveva causato la guerra.

Influenza culturale.
A Elena è intitolata la Helen Planitia su Venere.

Film:


"
"Cino da Pistoia

Biografia.
La sua famiglia, i Sighibuldi (Sigibuldi o Sigisbuldi anche Sinibuldi), lo mandò a Bologna per studiare Diritto e per formarsi dal punto di vista letterario. Si parla inoltre - a partire da una tesi di von Savigny - di un suo soggiorno di due anni in Francia, a Orléans (sede di una delle principali scuole di Diritto transalpine) dove sarebbe stato allievo di Pierre de Belleperche; circostanza che non risulta del tutto certa, specie alla luce del fatto che l'incontro fra Cino da Pistoia e Pierre de Belleperche sarebbe avvenuto a Bologna nel 1300, in occasione di alcune lezioni che il celebre giurista francese avrebbe tenuto all""'Alma Mater"" durante la tappa bolognese di un suo pellegrinaggio verso Roma, dove si stava tenendo il I Giubileo, indetto da Bonifacio VIII. Di tale incontro dà notizia Cino stesso in un passo del Commentario (7.47, ""de sententiis quae pro eo"", n.6).

Amico di Dante Alighieri, nel 1302 fu costretto a lasciare Pistoia a causa della sua appartenenza alla parte ghibellina. Vi fece ritorno tre anni dopo, grazie all'intervento del marchese Moroello Malaspina, la cui famiglia proteggeva anche Dante esiliato presso i feudi della Lunigiana. Una volta rientrato, Cino lavorò come giudice.

Si unì al seguito dell'Imperatore Arrigo VII, aderendo al suo programma di restaurazione del potere imperiale in Italia, e nell'ambito di tale progetto collaborò - in qualità di assessore - con Ludovico di Savoia, quando questi diventò senatore di Roma. A seguito della morte di Arrigo VII, avvenuta nell'agosto del 1313 a Buonconvento, si sarebbe ritirato momentaneamente dalla vita politica dedicandosi agli studi e redigendo il suo celebre Commentario al Codex e al Digesto giustinianei.

Avrebbe in tempi successivi mutato radicalmente il proprio pensiero politico, diventando un fedele guelfo, probabilmente per via di vari incarichi pubblici affidatigli da città vicine al papa.

Dal 1321 al 1333 insegnò diritto in diverse università italiane, tra cui Siena, Perugia - sede nella quale si sarebbe trattenuto più a lungo, e dove avrebbe incontrato il più celebre fra i suoi allievi, Bartolo da Sassoferrato - e Napoli, città, quest'ultima, nella quale conobbe Giovanni Boccaccio.

Il Cino giurista.
Come giurista, Cino da Pistoia scrisse la ""Lectura super Codicem"", un grandioso commento al Codice giustinianeo, e iniziò un commento anche sul Digesto, che però rimase sostanzialmente incompleto (abbracciò solo il I libro, nove titoli del II e il ""De rebus creditis"" del XII). Detta opera è stata completata nel 1314; gran parte della sua redazione sarebbe dunque dovuta avvenire nel periodo di ritiro dalla vita pubblica che aveva seguito la morte di Arrigo VII.

Nel corso dell'attività didattica, per la quale si sarebbe in gran parte basato sulle glosse di Accursio, avrebbe redatto le ""Additiones"": concepite originariamente come brevi appunti aggiuntivi alle glosse, sarebbero presto diventate dei brani di notevole lunghezza e consistenza, capaci di esaurire da sole un'intera lectura universitaria. Dette additiones sarebbero state raccolte nella ""Lectura per viam additionum"". È proprio da tali ""Additiones"" che ricaviamo gran parte del suo pensiero sul Digesto.

Verso la fine della sua vita si cimentò anche nel progetto di una ""Lectura super Digesto veteri""- della quale però fece in tempo a scrivere solo pochi titoli- che sarebbe successivamente stata tramandata sotto il nome di Bartolo da Sassoferrato.

È grazie a tali lavori che Cino da Pistoia viene considerato uno degli iniziatori della cosiddetta Scuola dei Commentatori in Italia.

Il resto della sua produzione scientifica sarebbe consistita in ""Quaestiones"" e in ""Consilia"".

Il suo pensiero politico si manifesta non di rado nell'ambito di tali opere: nella ""Lectura super Codice"" si possono osservare espressioni della sua fase ghibellina - delle quali la più evidente e interessante è il suo sostegno alla tesi della non validità della Donazione di Costantino - mentre nelle successive opere si può notare il progressivo avvicinamento alle posizioni guelfe, concretatosi nel suo appoggio alla ierocrazia, nonché la radicale ritrattazione della sua precedente tesi sulla Donazione di Costantino contenuta nella ""Lectura super Digesto veteri"".

La prosa latina del Cino giurista risulta essere particolarmente chiara, sobria ed elegante.

Il Cino poeta.
All'attività di giurista affiancò sempre quella di poeta stilnovista: compose un ampio numero di ""Rime"", per le quali ebbero parole di apprezzamento sia Dante sia Petrarca e che, secondo Gianfranco Contini, ebbero un ruolo di mediazione ""fra lo stilnovismo fiorentino, o si dica l'ideale melodico o di 'unione' che fu quello di Dante [...], e il melodismo supremo dell'altro suo più giovane amico, il Petrarca"".
Secondo Francesco de Sanctis Cino da Pistoia fu maestro del Petrarca non solo nell'efficacia musicale del verso, ma anche per la compiutezza espressiva del volgare.

Un esempio particolarmente intenso ci è offerto dal sonetto CLI ""Se non si move d'ogni parte Amore / sì dall'amato, come dall'amante, / non può molto durar lo suo valore, / che 'l mezzo Amor non è fermo, né stante"".

Omaggi.
In onore di Cino da Pistoia è stato battezzato, nel luglio 2005, l'asteroide 36446 col nome di Cinodapistoia.


"
"Alirrozio

Alirrozio () è una figura della mitologia greca, figlio di Poseidone e di Eurite.

Mitologia.
Alirrozio è protagonista di due differenti leggende contrastanti:



"
"Gigaset Communications

Gigaset AG è una multinazionale con sede a Monaco di Baviera, in Germania. L'attività principale è la produzione di telefoni cordless, fissi ed accessori.

Storia.
Gigaset Communications è stata fondata il 1º ottobre 2008, quando la società Arques Industries tramite private equity ha acquisito l'80,2% di Siemens Home and Office Communication Devices GmbH & Co. KG (SHC) di Siemens AG.

"
"Calciope

"
"Commissario europeo per gli affari economici e monetari

Il Commissario europeo per gli affari economici e monetari è un membro della Commissione europea responsabile per l'Unione degli affari finanziari e monetari, spesso combinati con altri simili incarichi. Attualmente tale incarico è ricoperto dal francese Pierre Moscovici.

Competenze.
Questa posizione ha una granda importanza, dovuta all'impatto che l'Unione europea ha sul mondo dell'economia. Il Commissario è anche l'interlocutore naturale della Banca centrale europea.

È tuttavia fondamentale considerare che non è l'unico incarico del settore, dato che si occupano di questioni economiche anche i commissari europei alle imprese ed all'industria, al mercato interno ed ai servizi, alla concorrenza, al commercio, alla fiscalità ed all'unione doganale, alla programmazione finanziaria ed al bilancio, all'energia e alla politica dei consumatori.

Al Commissario per gli affari economici e monetari fa capo la Direzione Generale per gli affari economici e finanziari, attualmente diretta dall'italiano Marco Buti.

Modifiche.
Sono state proposte idee da politici quali ad esempio Ségolène Royal i quali vorrebbero un governo economico per la zona euro; all'inizio della Commissione Barroso, la Germania proponeva un ""super-Commissario"" economico, la quale sembrava essere una soluzione possibile. Tuttavia l'idea venne abbandonata, anche se si decise di rafforzare i poteri del Commissario per le Imprese e l'Industria.

Il commissario attuale.
Attualmente tale incarico è ricoperto dal francese Pierre Moscovici, in carica dal 1º novembre 2014.


"
"Memnone (mitologia)

Memnone (: ; forma antiquata Mennone, o ; in greco antico Μέμνων, ""Memnon"", ""colui che tiene duro"") è un personaggio della mitologia greca, nato da Eos (l'Aurora) e da Titone, figlio di Laomedonte. Re di Persia e d'Etiopia, si schierò dalla parte dei Troiani nell'ultimo anno della guerra di Troia e perì per mano di Achille.

Sotto questo nome esistono anche i Colossi di Memnone, statue monumentali situate presso Tebe, in Egitto, che rappresentano in realtà il faraone Amenofi III.

Mito.
Le origini.
Omero parla di Memnone nell'""Odissea"" come il più bello tra tutti i guerrieri che presero parte alla guerra di Troia. Memnone era un eroe semidivino, figlio di Eos (l'Aurora) e Titone, un principe troiano figlio del re Laomedonte e fratello di Priamo. Le gesta dell'eroe erano narrate in un altro poema del Ciclo Troiano, il perduto ""Etiopide"".

La dea s'innamorò di Titone, giovane molto avvenente, scorgendolo passeggiare per le pianure della Troade, e lo portò con sé in Etiopia. Chiese a Zeus l'immortalità per il suo amante, ma si dimenticò di chiedere anche l'eterna giovinezza. Quando Titone divenne vecchissimo e ripugnante, Eos lo trasformò in cicala. Dalla loro unione erano nati due figli: Emazione, il maggiore, personificazione della notte, e Memnone, il minore, personificazione del giorno. La pelle dei due fratelli era di color scuro, perché quando erano piccoli con la madre Eos avevano accompagnato ogni giorno in cielo il cocchio del Sole: per il resto erano diversissimi in tutto, Emazione un uomo brutale ed efferato, Memnone una persona leale e aliena da crudeltà verso i popoli sottomessi. Emazione divenne re dell'Etiopia e si scontrò con Eracle quando questi, dopo aver ucciso Busiride in Egitto, stava discendendo lungo il fiume Nilo. Memnone, che a quel tempo era ancora un fanciullo, regnava invece nella città di Susa in Persia, in un enorme palazzo di pietre bianche e gemme colorate fatto costruire da Titone, che era emigrato nel Vicino Oriente e aveva fondato Susa, portando al suo fianco il figlioletto. Susa è la città dell'eroe, e i suoi abitanti sono chiamati Cissi, dal nome della madre adottiva di Memnone, Cissia. Fece espandere i confini del suo regno, conquistando tutti i territori circostanti: non attaccò però Troia, dominio dello zio Priamo.

Memnone era stato allevato dalle Esperidi. Il suo palazzo si ergeva in cima a un Acropoli, e per lunghissimi anni rimase in piedi, sino alla conquista persiana. Dopo aver ucciso Emazione, Eracle affidò il regnò d'Etiopia a Memnone, che ampliò così il suo già grandissimo dominio. Si racconta che il secondo palazzo di Memnone, quello di Etiopia, dove peraltro egli soggiornò poco, sia ancora in parte visibile.

La morte a Troia.
Quando Ettore morì nel duello contro Achille, Memnone fu convocato come alleato a Troia, portando con sé 20.000 etiopi, 2.000 susiani, un imprecisato numero di indiani e un'armatura forgiata dallo stesso Efesto. Ad essi si aggiunsero i guerrieri mandati dal re assiro Teutamo, suo amico: mille uomini tra susiani, assiri e indiani, con duecento carri. La strada percorsa da Memnone per arrivare a Troia è ancora oggi solcata da piccoli spiazzi in cui eresse le tende. Si sostiene che egli raggiunse Troia attraversando l'Armenia in testa a un poderoso numero di persiani, etiopi ed indiani, mentre un secondo esercito comandato da Falanto, su suo ordine, salpava dalla Fenicia.

Sotto le mura di Troia dimostrò coraggio e valore, uccidendo diversi guerrieri achei e arrivando a ferire Aiace Telamonio (fu forse l'unico nemico a riuscirci veramente). Inseguì il carro di Nestore, il cui auriga era stato ucciso da Paride, e ammazzò Antiloco che era accorso in aiuto del padre. Il corpo del giovane fu dunque preso dai guerrieri etiopi ma, prima che fosse spogliato delle armi, fu recuperato da Achille, particolarmente affezionato ad Antiloco.

Memnone duellò dunque contro il Pelide e si dimostrò un guerriero non inferiore a lui (le armi divine che possedeva riuscirono perfino a scalfire la pelle di Achille che, come noto, era vulnerabile solo nel tallone) ma alla fine venne decapitato dal suo nemico. L'esercito etiope, rimasto senza un condottiero, si disperse, e tutti i suoi guerrieri fuggirono da Troia. Eos pianse molto la morte del figlio, il cielo fu ricoperto da nubi, il suo pianto disperato formò la rugiada. Per volere di Zeus dalle ceneri di Memnone, che era stato bruciato sullo stesso rogo di Antiloco, nacquero due schiere di uccelli immortali (detti ""Memnonidi"") che ogni anno combattono fra loro sul cielo di Troia. Una statua colossale, eretta sulle rive del Nilo, che in realtà raffigurava il faraone Amenofi III, fu identificata con l'eroe e ogni mattina, al levarsi dell'Aurora emetteva un suono misterioso come per salutare la madre .

Vittime di Memnone.
Stando alle fonti, nei combattimenti, Memnone uccise un totale di tre tra gli eroi avversari.

Altri pareri.
Nel suo ""Eroico"", Filostrato nega che Memnone abbia mai partecipato alla guerra di Troia: il semidio sarebbe morto in Etiopia dopo un'esistenza pari a quella di cinque generazioni.




"
"BJP

"
"Paolo dal Pozzo Toscanelli

Biografia.
Paolo dal Pozzo Toscanelli nacque a Firenze nel 1397.

Dopo aver compiuto i primi studi superiori presso lo Studio fiorentino, si recò all'Università di Padova dove studiò matematica e si laureò in medicina. Fu amico di Leon Battista Alberti e di Filippo Brunelleschi, al quale insegnò nozioni di matematica. Si è supposto che lo abbia anche aiutato con i calcoli per la costruzione della cupola di Santa Maria del Fiore. Proprio in questa chiesa, oggi possiamo osservare lo gnomone che Toscanelli realizzò, che all'epoca era il più alto mai costruito.

Le sue osservazioni di comete sono le prime di cui abbiamo notizia: determinò molte posizioni delle comete del 1433, 1449-1450, 1456, 1457 e 1472, tracciandone le orbite su mappe stellari da lui preparate.

Come cartografo, sulla base della ""Geografia"" di Tolomeo, che da poco era stata ritrovata e tradotta, disegnò un planisfero, purtroppo perduto, che mostrava come si potessero raggiungere le Indie attraverso l'Oceano Atlantico. Il suo calcolo, riproducendo gli errori commessi da Tolomeo, sottostimava la distanza da percorrere a questo scopo, riducendola a circa la metà di quella reale. È famosa una sua lettera ad Alfonso V del Portogallo (lettera che Cristoforo Colombo ben conosceva in quanto la trascrisse su uno dei propri libri), nella quale sosteneva che la via più breve per raggiungere l'Oriente dell'Asia fosse quella attraverso l'Atlantico.

Non ci sono rimaste opere di Toscanelli, tranne pochi appunti. Si è tentato di attribuirgli un trattato anonimo di ottica.

Gli sono stati dedicati: un asteroide, 8209 Toscanelli, un cratere sulla Luna di 7 km di diametro e sempre sulla Luna una catena di montagne di 70 km di lunghezza.



"
"Afareo

"
"Aglaia

Aglaia () o Aglea è un personaggio della mitologia greca, è una delle tre Cariti, successivamente note come Grazie nella mitologia romana. 

Mitologia.
Figlia di Zeus e di Eurinome (o Egle), sposò Abante da cui ebbe due gemelli, Acrisio e Preto e la figlia Idomenea (o Eidomene). 

È la più giovane delle Cariti ed è la dea della bellezza, dello splendore, della gloria, della magnificenza e dell'ornamento. 
Insieme hanno frequentato Afrodite, la dea dell'amore ed Aglaea che a volte agiva come sua messaggera.

Secondo Esiodo, Aglaia sposò Efesto dopo che questi divorziò da Afrodite e divenne madre di Eucleia, Eufemia, Eutenea e Philophrosyne.

Altri nomi di Aglaia.
L'aspetto mitologico di Aglaia prende a volte il nome di Carite e cambia personalità.
"
"Commissario europeo per la concorrenza

Il commissario europeo per la concorrenza è un membro della Commissione europea. Attualmente tale incarico è ricoperto dalla danese Margrethe Vestager, in carica dal 2014 nell'ambito della Commissione Juncker.

Competenze.
Il commissario è responsabile della corretta competizione commerciale (""fair trade""), cioè della repressione dei cartelli e degli abusi di posizione dominante, del controllo delle concentrazioni (fusioni) fra imprese, del controllo di compatibilità degli aiuti di stato e in generale della regolamentazione antitrust nell'Unione europea.

Al commissario per la concorrenza fa capo la Direzione Generale per la concorrenza, diretta fino al 2015 dall' olandese Alexander Italianer e attualmente dal tedesco Johannes Laitenberger.

Il commissario attuale.
A novembre 2014 tale incarico è ricoperto dalla danese Margrethe Vestager.


"
"Amintore

Amintore (in greco antico Ἀμύντωρ) è un personaggio della mitologia greca, citato nel Libro IX dell'Iliade.

Mitologia.
Re di Eleone, in Beozia, costrinse in esilio il figlio Fenice, accusandolo di volergli sottrarre l'amante. Fenice si rifugiò presso Peleo, che gli affidò il regno della Dolopia.

Amintore fu poi ucciso da Eracle a cui aveva rifiutato il passaggio sopra i propri territori.
"
"Gaetano Vestris

Nato da una famiglia d'arte originaria di Firenze (suo fratello era il ballerino, poi attore Angiolo Vestris e sua sorella la danzatrice Teresa Vestris), studiò danza a Parigi all'Académie Royale de Musique et de Dance, dove ebbe come insegnante Louis Dupré. Il suo esordio sulle scene avvenne a vent'anni. Fu soprannominato ""il dio della danza"": il suo talento lo impose come grande ballerino, e arrivò anche a dar lezioni di danza ai più importanti nobili del secolo che si cimentavano in tale arte. Da una relazione con la danzatrice Marie Allard, nel 1760 ebbe un figlio, Auguste Vestris (soprannominato Vestr'Allard), destinato a succedergli e a superarlo nelle glorie del palcoscenico. 
Intorno al 1763 fu al fianco di Jean-Georges Noverre a Stoccarda. Fu ""maître de ballet"" a Parigi e a Londra, e lasciò le scene nel 1782. In tarda età si unì in matrimonio con la danzatrice tedesca Anne Heinel.
"
"Giuseppe Maria Martelli

Biografia.
Nato a Firenze faceva parte della ricca famiglia fiorentina dei Martelli. Fu priore di San Lorenzo ed esaminatore sinodale per la diocesi di Firenze e per la diocesi di Fiesole.

Il 22 marzo 1722 venne consacrato arcivescovo e fece l'ingresso in città l'8 maggio.

Nel suo lungo arcivescovado tenne un sinodo diocesano nel 1732 e compì delle visita pastorali nelle parrocchie nel corso di più anni.

Rinnovò il Palazzo Arcivescovile e l'attigua chiesa di San Salvatore al Vescovo, dotandola di nuove opere d'arte.

Venne colpito da apoplessia e dovette rinunciare alla sua carica episcopale dal 1741. Dopo la sua morte fu sepolto nella cappella di famiglia presso la chiesa di San Michele e Gaetano.

"
"Roman de Thèbes

Il Roman de Thèbes è un romanzo francese medievale, in versi, ispirato alla ""Tebaide"" di Stazio.

Caratteristiche.
Il romanzo rielabora, a volte assai liberamente, la materia del poema di Stazio. L'autore si è avvalso anche di altre fonti, come le ""Metamorfosi"" di Ovidio e testi mitografici: è aggiunta, ad esempio, una sezione introduttiva sulle vicende di Edipo, assente nella ""Tebaide"". Non mancano personaggi ed episodi che non hanno alcun legame con la tradizione latina sul mito tebano: il poeta inventa vicende amorose, guerresche, giuridiche, inserite nell'alveo della narrazione principale sulla guerra tra Eteocle e Polinice per il trono di Tebe.

Come negli altri romanzi francesi di materia classica (incentrati cioè su miti e avvenimenti dell'Antichità greca e latina), il mondo antico è presentato in modo anacronistico: per esempio, i Greci adottano i metodi francesi di guerra ed il codice francese di amore cavalleresco. Gli anacronismi riguardano anche gli aspetti religiosi: ai culti antichi sono infatti sovrapposti elementi del Cristianesimo e anche dell'Islam, confuso con il Paganesimo. Il romanzo non è scritto nei versi delle ""Chansons de geste"" (décasyllabes raggruppati in lasse assonanzate), ma in versi ottosillabici, raggruppati in distici a rima baciata. È stato attribuito a Benoît de Sainte-Maure; ma tutto ciò che può essere detto con certezza è che il ""Roman de Thèbes"" è stato scritto prima del ""Roman de Troie"" di cui Benoit è indubbiamente l'autore, e dunque attorno al 1150-55, presumibilmente nel Poitou o comunque nell'area oitanica occidentale.

Rimaneggiamenti e tradizione manoscritta.
Il testo ci è giunto in quattro redazioni, nessuna delle quali pare coincidere con l'originale: una breve, in franciano, di circa 10500 versi, arricchita con episodi di carattere mitologico e dotto, contenuta in due manoscritti della Bibliothèque Nationale de France, il fr. 60 (metà del sec. XIV, siglato ""B"") e fr. 784 (secondo quarto del XIII, siglato ""C""); una leggermente più lunga (circa 12000 versi), anglonormanna, dai toni ancora vicini alla ""chanson de geste"", e conservata nel codice Additional 34114 della British Library (fine XIV-inizio XV sec., siglato ""S""); infine, i due rimaneggiamenti piccardi, di 14600 e 13500 versi, trasmessi rispettivamente dal manoscritto fr. 375 della Bibliothèque Nationale de France (copiato ad Arras attorno alla fine del XIII o inizio del XIV sec., sigla ""A"") e dal codice XVIII della Biblioteca Bodmeriana (fine del XIII sec., siglato ""P""), entrambi derivati da una perduta versione lunga, caratterizzata da profonde modifiche di carattere cortese.
A questi manoscritti completi si aggiungono i frammenti di Angers, siglati ""D"", costituiti da poco più di 200 versi.

La versione in prosa.
Il ""Roman de Thèbes"" è stato volto in prosa, all'inizio del XIII secolo: nella compilazione storiografica nota come ""Histoire ancienne jusqu'à César"", attribuita a Wauchier de Denain e che ebbe vasta circolazione anche fuori dalla Francia, compare infatti un'ampia sezione dedicata a Tebe, basata sulla redazione lunga del romanzo in versi (forse quella trasmessa da ""A"", o una affine). Tale sezione in prosa è stata stampata nel XVI secolo con il titolo di ""Roman d'Edyppus"".

"
"Håsteinen

La montagna di Håsteinen consiste di due vette di 965 e 933 metri d'altezza (""Håsteinen e Høydalsnipa""). 

Dalla cima occidentale Høydalsnipa la veduta panoramica verso il Høydalsfjord, il mare e le isole è straordinaria. 

Il nome Håsteinen (pronunciato: [ˈho: steinen]) significa ""La pietra alta"".

Fra le due cime c'è il Lago Håsteinsvatnet a 752 .

Il massiccio di Håsteinen consiste di conglomerato. 

Dal lato sud c'è una parete rocciosa piacevole per arrampicarsi.

Il plateau meridionale.
Sud di Håsteinen c'è un plateau che si allunga fino a Fagernipa sull'estremità sud del plateau. Una frattura divide il plateau in due nel senso est-ovest. Il plateau intero è pieno di piccoli laghi con occasioni ricche per la pesca; (Villebøvatnet, Simavatnet, Svartevatnet, Stølsvatnet, Nonsnipevatnå, Nipevatnå e Dyttingane).
"
"Zona di Brillouin

In fisica dello stato solido, si chiama prima zona di Brillouin la cella di Wigner-Seitz del reticolo reciproco.
Preso un qualsiasi punto del reticolo di Bravais come in figura, il contorno della zona di Brillouin si ottiene tracciando la bisettrice delle linee congiungenti i primi vicini nel reticolo reciproco. In tre dimensioni alle rette bisettrici si sostituiscono i piani bisettori.

La zona di Brillouin può anche essere definita come la regione di spazio k che può essere raggiunta dall'origine non attraversando nessuno dei piani definiti dalla legge di Bragg.

Si definiscono inoltre la seconda, la terza e le successive zone di Brillouin, corrispondenti ad una sequenza di zone nello spazio reciproco non sovrapposte ed a maggior distanza dall'origine: la ""n""-sima zona di Brillouin consiste nella regione di spazio che si ottiene attraversando ""n"" − 1 piani definiti dalla legge di Bragg. Tali zone hanno un interesse minore, per questa ragione con ""zona di Brillouin"" si identifica la prima.

L'importanza della prima zona di Brillouin dipende dalla descrizione mediante funzioni di Bloch delle onde in un mezzo periodico, in tale rappresentazione si trova che le soluzioni possono essere completamente caratterizzate dal loro comportamento in una sola zona di Brillouin.

Essendo il reticolo reciproco di un reticolo cubico semplice ancora un reticolo cubico, la zona di Brillouin di un reticolo cubico è un cubo. Al contrario essendo il reticolo reciproco del cubico a corpo centrato un reticolo cubico a facce centrate la prima zona di Brilluoin è un dodecaedro rombico. Mentre per un reticolo cubico a facce centrate il reticolo reciproco è cubico a corpo centrato quindi la prima zona di Brilluoin è un ottaedro tronco.

Punti critici.
Molti punti di elevata simmetria nella prima zona di Brillouin sono di particolare interesse, tali punti sono detti punti critici. Sono nel seguito indicati i simboli con cui vengono convenzionalmente identificati.

"
"George Gervin

Ha militato nel ruolo di guardia ai massimi livelli sia nella American Basketball Association (con i Virginia Squires) che nella NBA (coi San Antonio Spurs e con i Chicago Bulls) per un totale di 14 stagioni. Soprannominato ""Iceman"" dai tifosi, fu uno dei realizzatori più prolifici nella storia della pallacanestro. È membro della Basketball Hall of Fame e della selezione dei 50 migliori giocatori della NBA.

Carriera.
Nacque a Detroit in una numerosa famiglia (6 figli in tutto), alla quale dovette imparare a badare sin da bambino, da quando il padre fuggì di casa.

A conclusione di una formidabile stagione alle High School, gli venne offerta da Long Beach State una borsa di studio, che abbandonò dopo pochi mesi per fare ritorno in quel di Michigan. Anche il suo soggiorno alla Eastern Michigan non durò molto: dopo una stagione, infatti, nonostante gli oltre 29 punti a partita totalizzati fino ad allora, fu costretto ad abbandonare il college per via del rendimento scolastico troppo scadente.

Fu così che, notato da uno scout dei Virginia Squires, fece il suo approdo nella ABA, la storica lega rivale della NBA nei primi anni '70, compagno di squadra del leggendario Julius Erving che era allora al suo secondo anno fra i professionisti.
Nella stagione 1973-1974, Gervin ricevette la prima convocazione per un All-Star Game, per poi passare ai San Antonio Spurs a metà stagione.
Nell'estate del 1976, con la scomparsa della American Basketball Association, gli Spurs, e con essi Gervin, fecero la loro comparsa nella NBA. George si confermò immediatamente uno dei principali interpreti nel ruolo di guardia. Nel 1977 portò San Antonio sulla vetta della Central Division, inaugurando il primo di quattro anni (tre consecutivi) come miglior realizzatore della NBA, a fronte di record personali di 63 punti in una sola partita e di 33 in un solo quarto (eguagliato da Carmelo Anthony e recentemente superato, con 37 punti, da Klay Thompson). Nei primi anni '80 gli Spurs, spostati nella Western Conference, giunsero per due stagioni consecutive ('82 e '83) ad un passo dalle Finals, sconfitti nelle finali di conference dai Lakers di Magic Johnson e Kareem Abdul-Jabbar.

Nella stagione 1984-85, la nuova gestione del coach Cotton Fitzsimmons, molto attenta alla fase difensiva, portò alla cessione di Gervin che approdò ai Bulls di Chicago proprio nell'anno dell'infortunio della stella locale Michael Jordan.

Al termine di questa stagione lasciò definitivamente la pallacanestro americana, approdando nel campionato italiano al Banco di Roma, dove mantenne la nomea di formidabile realizzatore collezionando una media di poco più di 26 punti a partita.


"
"Universidad de Chile

Il nome Universidad de Chile può riferirsi:"
"Agostino Lascaris di Ventimiglia

Lascaris ereditava i titoli nobiliari di marchese della Rocchetta e conte di Castellar. Agostino - o Giovanni Agostino Giuseppe - fu membro del Collegio elettorale del Dipartimento del Po e consigliere comunale di Torino durante il periodo del dominio francese; ufficiale della Legion d'onore, fu nominato conte dell'Impero francese con decreto del 3 dicembre 1809 e lettere patenti del 26 aprile 1810. Lascaris fu sindaco di Torino nel 1818 e di Pianezza nel 1826.

Biografia.
Discendente dall'antica famiglia Lascaris di Ventimiglia, Agostino nacque da Giuseppe Lascaris di Ventimiglia e da Agnese Teresa Maria Tondut Peyre, dei conti di Ganzo e Costa d'Oneglia. Agostino nel 1803 sposò l'ultima discendente del ramo primogenitale dei marchesi Carron di San Tommaso, Cristina Giuseppa Marianna - detta Giuseppina - e divenne proprietario del palazzo che porta il nome di Palazzo Lascaris, a Torino. Giuseppina Carron, fu figlia di Giuseppe Bonaventura Carron di San Tommaso di Briançon- marchese di Sommariva Perno, conte di Avigliana, Primo scudiere e Gentiluomo di Camera di S.A.R. il Principe di Piemonte - e della moglie Maria Lesbia Cristina Doria, dei marchesi di Cirié e del Maro, conti di Prelà e di Dusino, signori di Testico, Cesio e Valdichiesa

La carriera militare.
Lascaris a quindici anni entrava alla corte reale di Torino come paggio e il 3 luglio 1793 era nominato Scudiere reale in seconda e Gentiluomo di bocca. In pari data riceveva i galloni di capitano di fanteria e l'anno successivo aggregato allo Stato maggiore sabaudo, in qualità di aiutante di campo del re Vittorio Amedeo III di Savoia. 
Subentrato il regime napoleonico, dopo l'Armistizio di Cherasco, Lascaris transitava, con il medesimo grado, nell'armata francese, servendo con distinzione e grandi prove di valore nelle campagne militari del 1796-1799 - inquadrato con i reparti piemontesi nella divisione del generale Paul-Louis Gaultier de Kerveguen - incaricato, come geniere, di ristrutturare le fortificazioni di Firenze, Siena e Pontremoli e di compiere numerose azioni di ricognizione. Lascaris, nel 1800, dopo la battaglia di Marengo, si spogliò della divisa. 

Nel 1810 passato a Parigi - dove la sposa sin dal 1807 era stata nominata Dama del Palazzo dell'imperatrice Giuseppina di Beauharnais, poi di Maria Luisa d'Asburgo-Lorena - il marchese - inizialmente inviato come rappresentante del comune di Torino presso la corte imperiale - prese a dedicarsi alle scienze, le arti e specialmente l'agricoltura. Nel 1814 il re di Sardegna, tornato in Torino, richiamò tutti gli antichi ufficiali, e così Lascaris si trovò riaggregato all'esercito savoiardo, per lungo tempo con il grado di capitano - nonostante l'anzianità di servizio - probabilmente per le sue simpatie napoleoniche. Nel 1815, Lascaris accompagna la consorte - per motivi di salute - in Toscana, a Pisa, dove Lascaris si ferma sino almeno al marzo 1816, nonostante nell'ottobre precedente fosse stato inviato dal governo sabaudo a compiere operazioni di ricognizione militare in Provenza, oltre il fiume Varo. Soltanto agli 11 settembre del 1816 Lascaris - che aveva presentato rimostranze ai suoi superiori per i mancati avanzamenti di carriera - risulta promosso al grado di maggiore. Il 21 gennaio 1832 Lascaris fu promosso maggior generale e con tale grado fu posto a riposo, ma ancora nel 1833 continuava a dare il proprio contributo di competenze militari e strategiche - in qualità di vicepresidente dell'Accademia delle Scienze di Torino - con l'apprezzatissimo saggio ""Essai sur quelques améliorations dans l'art de la guerre"", e nel 1838 gli veniva riconosciuto il grado onorifico di luogotenente generale.

Tuttavia, sino almeno al 1816, secondo ""Il Memoriale di Sant'Elena"", Napoleone Bonaparte, imperatore in esilio, poneva i coniugi Lascaris fra i più cari ricordi e fra i più fedeli alla sua persona: ""L'Empereur dit qu'il renouvela à Turin, la galanterie gracieuse de Troyes, dans la personne de Mme de Lascaris, et dans les deux endroits, du reste, il croit avoir eu à se louer de sa libéralité, et en avoir recueilli le fruit. Les deux familles se sont montrées attachées et reconnaissantes.""

Gli interessi scientifici e l'attività politico-amministrativa.
Nel 1809, Lascaris fu ammesso alla Società reale d'agricoltura che fu parimenti da lui presieduta negli anni 1819-1835. Nel 1818 è sindaco di Torino - dopo lunga esperienza come decurione cittadino - e nel 1820 fu inoltre aggregato all'Accademia delle Scienze, della quale fu vice-presidente dal 27 giugno 1830 e poi presidente. Il 19 ottobre 1831 Agostino fu nominato Grande di Corte da Carlo Alberto di Savoia e Consigliere di Stato, ed ebbe parte fondamentale nella compilazione del Codice civile sabaudo del 1837. Altro importante ufficio espletato dallo statista piemontese fu quello di membro del Consiglio generale del debito pubblico, con nomina regia del 10 febbraio 1820, 16 agosto 1831 e successiva conferma del 27 gennaio 1838. Il 31 dicembre 1823 fu nominato - dal Consiglio generale del Comune di Torino - Mastro di Ragione del comune torinese (capo della Ragioneria)

Per le sue competenze scientifiche, Lascaris fu aggregato ad altri corpi accademici: il 30 giugno 1814 all'Accademia Valdarnese, il 10 giugno 1824 alla ""Société linnéenne"" di Parigi, il 20 giugno 1824 alla Società di Agricoltura, Istoria naturale e Arti utili di Parigi, il 22 luglio 1826 alla Società economica di Chiavari, e nel 1833 all'Accademia della valle Tiberina toscana di scienze, lettere e arti. Lascaris fu inoltre eletto membro onorario dell'Accademia Albertina e membro della Nobile società per la direzione de' teatri di Torino.
Nel 1825, divenne il primo presidente della neonata Camera di Agricoltura e Commercio (l'attuale Camera di Commercio di Torino), dopo essere stato Direttore della Reale Società agraria e, nel corso degli anni, pubblicò una trentina di contributi scientifici di prevalente argomento botanico, agronomico e industriale. 
Nel 1829 e 1832, Lascaris, organizza e finanzia personalmente le prime Esposizioni dell'industria, arti e mestieri di Torino, ospitate con circa cinquecento aziende nel Castello Valentino. Le Esposizioni sono il segno tangibile di un lento ma progressivo cammino verso una società non più agricola, ma industriale.

Nel 1828 Lascaris patrocinò l'apertura di un banco pubblico di prestito e sconto per favorire l'economia, ma ricevette parere negativo dalla Camera di commercio di Genova. Migliore sorte ottenne la proposta del 1834 di aprire un banco di prestito pubblico a vantaggio dello sviluppo agricolo e industriale. A tale scopo il re nel 1835 dava il consenso alla Cassa di riserva dello Stato di destinare la somma di sei milioni di lire per prestiti al quattro per cento sui depositi delle aziende industriali della seta.

Nel 1798 acquistò i resti del castello di Pianezza e l'annessa tenuta, che era appartenuta tra l'altro ai Savoia, ai Provana e infine al governo francese, che lo aveva venduto a privati i quali lo avevano abbattuto. Negli anni successivi vi fece costruire una villa in stile Impero, che donò poi all'arcivescovo di Torino (l'attuale villa Lascaris).

Lascaris nel 1835 fece curare e pubblicare a sue spese le opere cinquecentesche di Giovanni Francesco Fara, ""De Rebus Sardois"" e ""Chorographia Sardiniae"", provenienti da manoscritti inediti della biblioteca del padre, già viceré di Sardegna.

Nel 1835, Lascaris si trasferì nella propria villa di Pianezza, e lasciò Palazzo Lascaris agli eredi in usufrutto. Attualmente Palazzo Lascaris è sede del Consiglio Regionale del Piemonte. Lascaris fu eletto presidente perpetuo della Accademia delle Scienze di Torino il 26 novembre 1837. Morì nel 1838.

Discendenza.
La figlia unica di Agostino Lascaris, Adele, sposò diciannovenne nel 1826, con ricca dote di circa due milioni di lire, Gustavo Benso di Cavour. Dal matrimonio, alquanto infelice, nacquero due figli, Augusto - morto alla battaglia di Goito - e Ainardo - rimasto celibe - oltre una figlia, Giuseppina, moglie nel 1851 di Carlo Alfieri di Sostegno, conte di Magliano. La prematura morte di Adele, il 31 dicembre 1833, produsse una notevole incrinatura dei rapporti di Gustavo con il fratello Camillo, il quale, legato alla cognata da particolare affetto, incolpò Gustavo della cattiva riuscita del suo matrimonio e dei dissapori che l'avevano diviso dalla moglie fino alla fine.

Il testamento e la successione.
Il 7 settembre 1835, a cinquantanove anni, Lascaris dettava il suo testamento, indicando le sue volontà ""post mortem"".
La moglie Giuseppina – già in possesso di un vasto patrimonio come ultima erede del ramo primogenitale dei marchesi Carron – veniva beneficiata dell'usufrutto vitalizio della sontuosa villa di Pianezza, con le dipendenze – un tempo incluse al castello - della casa e giardino del ""Colombaio"", e un prato, separato dal parco di Pianezza da un recente acquedotto. Il vitalizio comprese inoltre la vicina casa colonica ""Giuseppina"", dotata di una azienda agricola di oltre 15 ettari, da ritagliarsi dal ""grandioso tenimento...estesissima possessione di vigne"" che costituiva la proprietà complessiva concessa in loco dal governo francese a Lascaris nel 1798/99, probabilmente corrispondente all'intero territorio dominicale dell'antico marchesato di Pianezza.
La nuda proprietà del vitalizio della consorte era concessa, alla morte di Lascaris, alla mensa vescovile di Torino, che avrebbe dovuto assumere anche il pieno usufrutto della villa e dipendenze – escluso il grandioso tenimento comprendente altre cascine - alla morte della moglie.

Ai nipoti, Augusto, Giuseppina e Ainardo Benso – figli dell'adorata Adele Lascaris mancata da quasi due anni – in pratica, al momento della morte di Lascaris, non era lasciato quasi nulla, poiché venivano istituiti eredi della sola quota legittima di 1/3 del patrimonio, ma obbligati alla collazione della dote materna, di circa due milioni di lire d'argento, già concessa in vita da Lascaris ai Benso, che andava a cancellare – o meglio sostituire - il terzo della legittima, cioè della quota di diritto, obbligatoria per legge.

Il plenario usufrutto “di tutti gli altri miei beni, effetti e ragioni” Lascaris lo intestava ai figli del conte Agostino Avogadro di Valdengo, ai figli del conte Carlo Felice De Morri di Castelmagno e al cavaliere Carlo Cordero di Belvedere. Ovvero ai suoi cugini, discendenti dalla contessa Anna Peyre della Costa d'Utelle, prozia materna. I cugini Avogadro, per ricevere il legato, avrebbero dovuto aggiungere al proprio il cognome Lascaris di Ventimiglia, come i De Morri e Cordero quello di Peyre della Costa, giunta che infatti avvenne. 

Gli altri rami dei Lascaris Ventimiglia – quelli dei cugini del padre Giuseppe; Giovanni Paolo, conte di Peille e Luigi Gaetano Marinetto, conte di Aspremont, che dividevono le proprietà di Castellar - erano estinti, dopo essere stati espropriati durante la Rivoluzione francese; analoga sorte sembrano aver subito i beni del marchesato di Rocchetta del Varo; quindi gran parte dell'asse ereditario era costituito dai beni della contea di Costa d'Oneglia, ereditata dalla madre, e da quelli concentrati in Fossano e Savigliano. Oltre naturalmente Palazzo Lascaris a Torino, e la vastissima proprietà del marchesato di Pianezza. La politica patrimoniale di Lascaris - condizionata dagli eventi della Rivoluzione francese e dal successivo ridisegnarsi dei confini con la Francia - sembra essere stata quella di abbandonare le proprietà incluse nella contea di Nizza e investire il ricavato in attività agricole e finanziarie piemontesi. Così la contea di Èze - ereditata dalla nonna materna Maria Elisabetta Francesca Cortina di San Martino - espropriata nel 1792 dal regime repubblicano, fu rivenduta al Lascaris nel 1814, ma questi la cedette nel 1824 al Comune di Èze al prezzo di cinquantacinquemila lire.

Tale asse patrimoniale – in usufrutto ai cugini materni – secondo il testatore sarebbe rientrato nel pieno godimento dei nipoti Benso soltanto alla morte del marchese Michele Benso, della moglie Adele Susanna Sellon e del figlio Gustavo Benso di Cavour, genero del marchese. Avvenimento luttuoso che si determinò soltanto nel 1864 con la morte di Gustavo, quando i figli Ainardo e Giuseppina poterono finalmente ereditare il patrimonio Lascaris.

Inutili risultarono infatti le impugnazioni del testamento da parte della moglie di Lascaris – da tempo separata dal marito - e dei nipoti, che furono respinte dal Senato di Torino con sentenze del 17 maggio e 7 luglio 1839.

Nonostante tali sentenze, forse in vista di una proposta di transazione agli usufruttuari nominati dal marchese, Camillo Benso di Cavour, nei suoi diari, al 12 gennaio 1840, annotava un inventario riassuntivo dei beni che la vedova Giuseppina Carron avrebbe dovuto ereditare dal marito e disporre in favore di suo fratello Gustavo per 500.000 lire. Cosa che avvenne nel testamento della Carron del 17 gennaio 1841, ma senza alcun effetto pratico. Infatti, altra sentenza dell'8 febbraio 1840 aveva spento le speranze dei Benso di riacquistare parte dei beni della villa di Pianezza, destinata ai vescovi. Ancor prima di aprire il testamento, il 2 agosto 1838, Camillo Benso confidava in una lettera ""j'espère peu pour mes neveux"" e successivamente il 22 gennaio 1841 parlava di ""torts infâmes"" del marchese contro il fratello.

Villa Lascaris a Pianezza.
In Pianezza rimangono i ruderi del primitivo castello, oltre alla cosiddetta Torre dell'Orologio, di origine quattrocentesca, e alcune gallerie in parte murate. La torre, di forma poligonale e irregolare è decorata da una fascia dentellata; la parte posteriore, più antica, ha forma di parallelepipedo, mentre la parte esterna ha spigoli smussati. Ne XVI secolo, a seguito dell'investitura del marchesato di Pianezza ai Langosco di Stroppiana, il maniero fu riconvertito in residenza signorile. Questa fu demolita in data imprecisata, ma già nel 1798 il governo francese vendette i ruderi ad Agostino Lascaris di Ventimiglia. 

Lascaris fece ricostruire una splendida villa in stile impero, di generose dimensioni, nella zona nord di un grandioso parco all'inglese. La villa presenta la facciata principale a lesene rivolta a ovest, a tre piani fuori terra, verso il giardino, mentre lateralmente esistevano due edifici a due piani fuori terra, quello rivolto a sud è originale e contiene gli ambienti di rappresentanza al piano terra, mentre il primo piano ospitava le stanze private di Lascaris. Il fabbricato a nord, verso il borgo, ospitava la servitù. All'interno esiste un grazioso cortiletto che racchiude i vari edifici ed è chiuso in fondo da un muro che richiama le dimensioni del corpo di facciata. 

Nei sotterranei sono dislocate le cantine e un ""infernot"" o cantina fredda, raggiungibile attraverso un cunicolo in discesa, posto a 7 metri di profondità. Per l'approvvigionamento idrico la villa fu dotata di due pozzi molto profondi. Leggermente discosto, un edificio rurale ospitava le stalle e i magazzini. In questa zona era posta anche la ghiacciaia, sopra all’""infernot"", in modo da raffreddare ulteriormente il locale sottostante.

Lo stile impero si riscontra in particolare nell'inferriata del balcone centrale e nella lunetta che sovrasta il portone centrale, caratterizzati da un motivo ricorrente di frecce. L'interno, nella zona sud, è decisamente notevole. Al piano terra l'androne d'ingresso per le carrozze con lapidi, busti commemorativi di Lascaris, del vescovo Fransoni e blasoni nobiliari, conduce al cortiletto interno dove appare altro stemma in marmo dei Lascaris. 

Da uno spazioso ingresso si accede a sud alla sala da pranzo, fornita di bella cornice decorata con figure mitologiche e classiche, poi viene il salone da ballo, con pavimento “seminato alla veneziana” e interamente decorato con pitture a tempera del paesaggista piemontese Luigi Baldassarre Reviglio. Si accede quindi alla sala del biliardo magnificamente decorata con affreschi di cinque battaglie e a ""trompe l'oeil"" dei pittori Luigi Sevesi e Francesco Vacca, raffiguranti, questi ultimi, fra le colonne in false nicchie, uomini insigni cari al Lascaris, sia per le amate scienze, sia per il buon governo. Fra questi: Vittorio Alfieri, che ha in mano un libro, ove si legge ""Saul"", Giovanni Battista Beccaria, Cristoforo Colombo, Andrea Doria, Pietro Micca, Joseph-Louis Lagrange - che regge il volume ""Meccanica analitica"" - Giuseppe Lascaris – padre di Agostino e grande diplomatico sabaudo -, Carlo Emanuele III di Savoia, Cincinnato, Giovanni Battista Lorenzo Bogino e Bernardino Galliari. 

A nord si accede a una sala di disimpegno ed alla scalinata d'accesso al piano nobile.
Al piano nobile anche gli arredi richiamano lo stile impero: sedie con gambe a sciabola e schienale con motivo a lira, comò con colonnine e inserti in ottone, un secretaire, letto a baldacchino, una dourmilleuse, un magnifico inginocchiatoio intarsiato, ecc. Interessante lo studio del Lascaris, con biblioteca ricca di manoscritti e libri rari. Il materiale librario è attualmente in via di catalogazione. I tre terrazzi al piano nobile sono ornati da diciassette statue raffiguranti le Muse, le Virtù e altri personaggi mitologici, provenienti dalla villa cinquecentesca. 

Completa il piano terra la cappella gentilizia, che ospita le tombe dei Lascaris; con epigrafi a pavimento di Lascaris, dei suoi genitori, della moglie, del figlio Cosimo - deceduto neonato - della sua amata figlia Adele e delle sorelle Costanza e Maria Luisa Felicita. La cappella è ornata dagli affreschi del Sevesi e del Vacca e da una statua in stucco della Madonna.

Il parco all'inglese.
Il parco vantava in origine un'estensione di oltre quattro ettari. Era, in origine, un giardino all'italiana con aiuole squadrate e siepi regolarmente potate e fontana ornamentale con giochi d'acqua. Insieme alla costruzione della villa il giardino fu trasformato in parco paesaggistico all'inglese. Tuttavia, sopravvivono elementi del vecchio giardino all'italiana: alcuni tratti di siepe potata tendono ancora a bordare i viottoli, che in alcuni casi sono ancor rettilinei e definiti, esiste in fondo un accenno a tunnel vegetale, ma lo spazio è sovrastato dal parco all'inglese. Anche l'aspetto romantico del primo Ottocento è degnamente rappresentato dalle rovine del vecchio castello, sparse qua e là. Nella zona nord sorgeva una torre neogotica, ricettacolo per i cervi, ad est sorgeva la torre originale del Quattrocento, adattata a serra floreale, e nei pressi sorgeva il tiro a segno adorno di una statua della dea Pomona. Il parco rappresenta inoltre molteplici e interessanti essenze vegetali, sia nostrane sia esotiche: siepi di Bosso, alcuni esemplari di Tasso, di Faggio, di Cedro del Libano, Quercia rubra del Nord America, Thuje orientali, Liriodendro tulipifera del Nord America, ecc. Completa il complesso la grande vasca - al centro del parco - che in origine conteneva un gruppo scultoreo in marmo che fungeva da fontana, rappresentante un uomo che da una piccola botte scaricava l'acqua in una conchiglia sorretta da due sirene, per poi ricadere nell'ampia vasca. Il gruppo marmoreo era arricchito da un busto d'uomo rappresentante l'autunno, un putto suonante la lira sopra due delfini e da una imponente statua di Giove che scaglia le sue saette. L'acqua per alimentare la fontana veniva raccolta dal fiume Dora con un complesso macchinario idraulico. In fondo al parco, esisteva infine, fino ai tempi della seconda Guerra mondiale, un tempietto cinese.
Palazzo Lascaris di Ventimiglia a Torino.
Alla morte di Lascaris, il genero Gustavo Benso, diseredato, si trasferisce da Palazzo Lascaris, sempre a Torino, nell'avito palazzo di casa Cavour. Dal 1851 la nipote Giuseppina, sposata con Carlo Alfieri, acquisisce dal momento del matrimonio - come da legato testamentario di Agostino - la rendita annua di 3000 lire, da prelevarsi sul capitale - e non sui frutti - gestito dai cugini paterni Avogadro, De Morri e Cordero. Tale rendita le permette nel 1861 di accedere alla proprietà di Palazzo Lascaris e di affittare l'immobile al Ministero dell'interno, ad uso del Consiglio di Stato e, dal 1872, della Corte suprema di cassazione. Alla scadenza del contratto con la Corte di cassazione, nel 1883, Giuseppina Benso vende l'immobile per 480.000 lire al Banco di Sconto e Sete. Il complesso, che aveva mantenuto sino ad allora pressoché integra la struttura originale, compresi giardini e rustici, viene lottizzato dal Banco: la parte su via dell'Arsenale è ceduta alla Banca Tiberina che, demolite le vecchie costruzioni, edifica una palazzina a tre piani. Lo stesso Banco modifica alcune parti del palazzo ed aggiunge due gallerie sui lati del cortile. L'11 luglio 1889, il palazzo è sede della prima riunione del Consiglio di amministrazione della FIAT. Dopo vari passaggi di proprietà - alla contessa Tiretta, a Riccardo Gualino, alla SNIA - il bombardamento di Torino del 13 luglio 1943 colpisce anche palazzo Lascaris. Nel salone centrale sono distrutti gli affreschi secenteschi di Stefano Maria Legnani. Nel 1948 la Snia Viscosa vende l'immobile alla Camera di Commercio Industria ed Artigianato di Torino che, restaurato lo stabile, vi si insedia sei anni dopo. Il 16 gennaio 1975 la proprietà passa alla Regione Piemonte. I restauri pongono in luce, in due ambienti, soffitti lignei a cassettoni decorati e, sulle pareti, stucchi e due cicli di affreschi, denominati “delle allegorie” e “delle gesta di Sansone”, realizzati dai pittori Giovan Battista e Giovan Paolo Recchi. Dal 1979 Palazzo Lascaris è sede dell'Assemblea regionale del Piemonte.

"
"Laerte

Laerte (in greco: Λαέρτης) è un personaggio della mitologia greca, noto per essere uno degli argonauti e il padre di Ulisse (che per questo viene a volte denominato ""Laerziade"", Λαερτιάδης, ""figlio di Laerte""), secondo alcune fonti secondarie successive ad Omero, il padre di Ulisse era Sisifo, che violentò la madre di Ulisse, Anticlea, prima che sposasse Laerte.

Mitologia.
Laerte era figlio di Arcesio, o Arcisio e di Calcomedusa.
Dal bisnonno Deioneo (figlio di Eolo e padre di Cefalo) derivava l'appartenenza alla stirpe di Deucalione.La sua famiglia era originaria di Cefalonia, difatti suo nonno Cefalo era eponimo dell'isola.

Fu re di Itaca e sposò Anticlea quando lei già aspettava Ulisse.

Il re Laerte fu membro della spedizione degli Argonauti, come molti eroi della sua generazione. Rientrato vittorioso dal viaggio con Giasone, partecipò alla caccia del cinghiale di Calidone.

Quando suo figlio Ulisse tornò a Itaca dieci anni dopo la fine della guerra di Troia, durante i quali aveva dovuto soffrire molto per sfuggire alle insidie tramate dal dio del mare Poseidone, Laerte, già molto anziano, non lo riconobbe al primo impatto, ma Ulisse dovette descrivergli il frutteto che un tempo egli stesso gli aveva donato. Nel frattempo Penelope, moglie di Ulisse, aveva tessuto durante il giorno e disfatto durante la notte il velo funerario per Laerte.
Quando Eupite venne a reclamare vendetta per la morte del figlio Antinoo, ucciso durante lo scontro con i Proci, la dea Atena infuse allora «una gran forza» in Laerte, il quale trapassò il nemico da parte a parte con un colpo di lancia.

"
"Asterione

"
"Dis Pater

Dite o Dis Pater è una divinità romana. Inizialmente considerato dio delle ricchezze del sottosuolo, per divenire il dio del sottosuolo e confluito in Plutone, l'equivalente di Ade nella mitologia greca.

In latino ""Dis"" (più raro ""Ditis"") deriva da ""dis, ditis"" aggettivo contratto di ""dives, divitis"" cioè ricco. Il suo nome significa ""il padre delle ricchezze"". Si identifica completamente con Pluto, nome accostato all'aggettivo greco ""ploutos"", ricco.

Dante nella ""Divina Commedia"" chiama Dite la città interna dell'Inferno (sesto cerchio), dove sono puniti i peccati di ""malizia"" cioè quelli commessi volontariamente e non causati da una perdita di controllo. E Ugo Foscolo nel carme ""Dei Sepolcri"" parla del ""limitar di Dite"", il regno dei defunti (v. 25).

Il poeta latino Virgilio nell'Eneide (libro VI; vv. 268- 269) scrive di Enea e della Sibilla Cumana che entrano nell'oltretomba: "" Sotto la notte sola, andavano oscuri per l'ombra / e per le vacue case di Dite e i suoi vani regni, /..."".

In altri media.
Dispater è uno dei sovrani dei Nove Inferi di Bator nel gioco di ruolo ""Dungeons & Dragons"", e in particolare ne governa il secondo strato, Dis.

"
"Eolo (figlio di Elleno)

Eolo () è un personaggio della mitologia greca, Eponimo e capostipite degli Eoli, la seconda popolazione di origine ellenica che invase l'antica Grecia nel II millennio a.C.

Secondo Apollodoro è figlio terzogenito di Elleno e della ninfa Orseide, è fratello di Doro e Suto e sposando Enarete divenne padre di sette maschi e cinque femmine che presero il nome di Eoliani. 

Eolo regnò in Tessaglia ed in Magnesia 


Esegesi.
Probabilmente le due storie che raccontano la violenza fatta da Eolo e Poseidone verso due cavalle, si riferiscono al medesimo evento, e cioè il prevalere degli Eoli sui Pelasgi adoratori del cavallo o della dea (""Thea"") dei cavalli.

Rendere Eolo e Ione figli di Suto, e non Elleni della prima generazione, significava condannare Ioni ed Eoli che con il tempo si erano piegati al culto titanico dei Pelasgi. Infatti solo gli Achei riuscirono a imporre il proprio olimpo.
"
"Micro-Star International

Micro-Star International (MSI) è un produttore taiwanese di computer e componenti per computer.

MSI si è specializzata nella progettazione e produzione di schede madri, schede video, Pc Barebone, portatili, prodotti di reti, server, multimedia, elettronica di consumo e dispositivi di archiviazione. Produce chipset di schede grafiche sia per ATI che per nVidia. Alcuni produttori di computer come Alienware e Falcon Northwest vendono pc equipaggiati con schede madre MSI. MSI produce anche schede madri adatte all'overclock. I prodotti MSI sono venduti al dettaglio, parti OEM, o ad altre imprese. Nel 2008 presenta l'MSI Wind un subnotebook a basso costo.
"
"Sciara (Giarre)

Sciara (""A Sciara"" in siciliano) è una frazione di Giarre, nella città metropolitana di Catania).

Geografia fisica.
La contrada si trova a monte dell'abitato giarrese, in posizione più elevata rispetto a Macchia.

Il territorio della frazione è attraversato dal Torrente Macchia e dal Torrente Cacocciola che ne delimita la parte sud.

Storia.
La parola ""shaâra"" in arabo significa ""lingua di fuoco"" e, nel caso specifico, pare si riferisse ad una fascia del territorio che fu attraversata dalle lave dell'Etna. Durante la dominazione aragonese, il toponimo di questa località veniva trascritto come ""Xara"" in lingua catalana.

Il paese, che fino alla metà del Novecento constava di piccole abitazioni rurali, nel 1927 fece erigere una chiesetta dedicata alla Madonna del Carmelo. Questa fu sottoposta canonicamente alla parrocchia di San Giovanni Montebello fino al 1959, quando divenne parrocchia autonoma. Il piccolo edificio di culto fu interamente ricostruito intorno al 1985 dopo che il sisma del 1971 l'aveva resa in parte inagibile.

A seguito dell'espansione edilizia, Sciara si è trasformata in una piccola borgata residenziale.

Cultura.
Luoghi d'interesse.
Chiesa Maria SS. del Carmelo.
Luogo d'interesse con cui si identificano gli abitanti della frazione è la chiesa parrocchiale dedicata alla Madonna del Carmelo che ivi è da secoli venerata. Fino ai primi del Novecento, la pietà e la devozione degli abitanti della frazione, trovava espressione in una edicola piuttosto rustica dove era collocata una effigie lignea della B.V. Maria del Carmelo alla quale si tributava culto e che veniva sin da allora solennemente festeggiata la prima domenica di settembre. 

L'idea di edificare una chiesa nasce nel 1924 quando la volontà degli abitanti portò alla creazione di un Comitato esecutivo presieduto da Giuseppe Zinghirino che raccolse una somma di 400 lire le quali sommandosi alle 700 derivate dalla festa di quell'anno diedero impulso all'opera. L'idea di erigere una chiesa venne anche appoggiata dall'arciprete di Giarre Don Tommaso Leonardi che ottenne l'autorizzazione dal Vescovo per avviare i lavori, fu così che il 3 settembre 1924 venne collocata solennemente la prima pietra. I lavori, a tratti rallentati, si conclusero con la consacrazione della Chiesa avvenuta il 6 aprile 1930 alla presenza dell'allora vescovo di Acireale Mons. Evasio Colli. 

Nel 1936 venne donata alla Chiesa la pregevole statua lignea della Patrona tutt'oggi custodita e venerata. 

L'edificio si presentava ad unica navata con arcate laterali ed era arricchito all'interno da delicati stucchi dorati di derivazione liberty presenti specialmente sull'altare maggiore. 

Adornavano l'interno delle stampe su tela raffiguranti il Sacro Cuore di Gesù, la Madonna del Rosario di Pompei e S. Giuseppe. 

Il prospetto esterno su due livelli era di fattura molto semplice e lineare con la tradizionale facciata-campanile che attraverso una finestra bifora dava spazio alle campane.

Il 24 agosto 1959 la chiesa di Sciara viene innalzata al rango di Parrocchia.

Triste fu nel 1971 il terremoto che arrecò danni a molti edifici della zona. Danni notevoli vennero riportati dalla Chiesa di Sciara e dalla Chiesa del Calvario della vicina frazione di Macchia e da numerose case. L'evento sismico portò ad un progressivo deterioramento della struttura che venne abbattuta negli anni Ottanta per dar spazio alla nuova chiesa solennemente inaugurata il 6 settembre 1987 e benedetta da Mons. Giuseppe Malandrino. 

Il nuovo edificio, di maggiori dimensioni si presenta come una grande aula di forma vagamente ovale con due cappelle poste simmetricamente vicino l'ingresso e copertura in legno. L'altare, realizzato nelle forme attuali nel 1999, è caratterizzato da colonne in pietra lavica e decorazioni in stucco dorato. 

Oltre alle stampe già citate la chiesa possiede un quadro raffigurante il Beato Giacomo Cusmano le cui reliquie sono poste nell'altare ed una Annunciazione del 1899. 

Il crocifisso ligneo è opera recente, risale ai primi anni novanta. 

Altra statua di particolare interesse e di modeste dimensioni è quella della Madonna del Carmine venerata a Sciara prima di quella attuale, essa è una statua in terracotta dipinta donata a Sciara dalla Parrocchia del Carmine di Riposto e che presumibilmente è più antica di quella venerata a Riposto in quanto si ritiene sia il bozzetto preparatorio per la statua custodita nella parrocchia marinara.

Infine pregevole testimonianza del passato è una stola settecentesca riccamente ricamata donata da un sacerdote e utilizzata dal Parroco in eventi di elevata importanza. 

A Sciara si trovava anche una scuola materna ed elementare attiva sino agli anni novanta. Oggi l'edificio scolastico di proprietà del Comune di Giarre è affidato alla Parrocchia che lo utilizza per attività di catechismo e ricreative nonché per custodire il fercolo in legno dorato utilizzato per la Festa patronale.

Eventi.
Ogni anno viene organizzata in onore alla Madonna del Carmelo una festa religiosa nella prima domenica di settembre a cui partecipano numerosi pellegrini provenienti dai paesi limitrofi.
"
"Miscarello

Miscarello (""Muscareddu"" in siciliano) è una piccola frazione di Giarre (Città metropolitana di Catania), molto rinomata per la produzione d'uva da vino.

Il toponimo appare per la prima volta in una carta del '700, dove non compaiono invece Macchia e San Giovanni Montebello, ed è quasi certamente di origine araba (probabilmente esso significa ""refrigerio divino"").

La piccola chiesa del borgo, un tempo cappella patronale, è dedicata alla Madonna del Rosario.

Il paese di Miscarello è stato definito più volte ""Terrazza di Giarre"".
"
"Gruppo diciclico

Un gruppo diciclico, nella teoria dei gruppi, è un gruppo non abeliano di ordine 4""n"", usualmente denotato con Dic, per qualche ""n"">1, che nasce dall'estensione tramite un gruppo ciclico di ordine 2, ""C"", di un altro gruppo, solitamente anch'esso ciclico.
"
"Cecrope

Cecrope () è un personaggio della mitologia greca e fu il primo mitologico re di Atene.

Sposò Agraulo, figlia di Atteo, dalla quale nacquero le figlie Aglauro, Erse e Pandroso e fu padre anche del maschio Erisittone che non ebbe figli.

Mitologia.
Nacque dal suolo stesso dell'Attica e chiamò la sua terra ""Cercopia"". Era rappresentato con un uomo rettile poiché nell'antichità il serpente era uno dei simboli della terra.
Cecrope riunì gli abitanti originari dell'Attica e li divise in dodici demi (comuni) che secondo Strabone ebbero i nomi di Kekropia, Tetrapolis, Epakria, Dekelea, Eleusis, Aphidna, Thorikos, Brauron, Kytheros, Sphettos, Kephisia e Phaleron e condusse un censimento in cui ogni abitante dovette portare una pietra (contando le pietre si sarebbe poi saputo il numero degli abitanti). 

Costruì il castello di Cercopia sull'Acropoli ed introdusse il matrimonio, le prime istituzioni statali e il diritto di proprietà. 
Sempre a Cecrope è attribuita all'introduzione del sacrificio incruento e la sepoltura dei morti.

Fu arbitro nella disputa tra Poseidone e Atena per il possesso dell'Attica stabilendo che dovessero fare un dono agli uomini così Poseidone creò il cavallo (o secondo altri autori una fonte salina sull'Acropoli) ed Atena piantò l'ulivo sul Pandroseion e vinse, ricevendo così l'Attica.

"
"Alienware

Alienware Corporation è un produttore statunitense di hardware e una completa sussidiaria di Dell, il cui segmento di mercato sono i PC per videogiochi.
La Alienware offre soprattutto PC di fascia alta, la cui configurazione può essere specificata in dettaglio dal cliente al momento dell'ordinazione dal sito Internet dell'azienda.
L'azienda ha un sito anche per il mercato italiano.

Storia.
Fondata nel 1996 da Nelson Gonzalez e Alex Aguila, la Alienware forniva PC fissi e portatili dalle basse e moderate prestazioni, insieme a workstation progettate per essere visivamente accattivanti. Secondo i dipendenti, assunse il nome Alienware a causa della predilezione dei fondatori per la serie televisiva X-Files: da qui lo stile che viene adottato dalla sua nascita ad oggi su laptop e PC fissi.
"
"Dose assorbita

La dose assorbita D è una grandezza fisica definita come la quantità di energia assorbita da un mezzo a seguito di esposizione a radiazioni per unità di massa:

La dose assorbita è misurata in gray (simbolo Gy) nel Sistema internazionale, dove 1 Gy rappresenta 1 J di radiazione assorbita da 1 kg di massa. Prima dell'introduzione del gray, come unità di misura era impiegato il rad (1 Gy = 100 rad). 
La dose assorbita è una grandezza estensiva che non è direttamente legata al danno biologico causato ad un organismo o ad un tessuto organico. Infatti, una stessa quantità di energia assorbita da un organismo produce danni biologici differenti a seconda del tipo di radiazione a cui è stato esposto. 1 Gy dovuto a raggi alfa è circa 20 volte più dannoso di 1 Gy dovuto a raggi gamma. Una grandezza fisica più pertinente per misurare il danno biologico e gli effetti su un organismo o un tessuto organico è la dose equivalente.
Per una radiazione eterogenea l'energia ceduta è la somma dei campi di radiazione di ogni componente moltiplicata per l'energia media che viene rilasciata da ogni particella che la compone all'interazione, a sua volta è una frazione della propria energia E, corrispondente alla sua sezione d'urto di assorbimento massica, ""formula_2"", quindi la dose assorbita viene esplicitata:

che in forma integrale diventa, se la radiazione ha una distribuzione energetica compresa tra E ed E:

quindi la dose ceduta da un certo livello energetico vale:
Possiamo quindi riscrivere la dose come:
dove f è la frazione del campo di radiazione della i-esima componente sul campo totale C.
Spesso è interesse riferirsi al tasso di dose assorbito che corrisponde a:
dove P è la potenza totale assorbita dal fascio. Il tasso si misura nel Sistema Internazionale in Gy/s, ed è solitamente piccolo in quest'unità per cui di fatto si usano i sottomultipli: μGy/s, oppure il Gy/Y (annuo) che però non rientra ovviamente nel Sistema internazionale.

Sorgente puntiforme isotropa.
Una sorgente puntiforme a una distanza ""r"" dal corpo (fisicamente una sorgente reale abbastanza distante) che generi un flusso N isotropo nello spazio non attenuato dal mezzo, per il teorema di Gauss genera un campo:
la cui derivata prima vale:
dove ""formula_10"" è l'attività della sorgente:
Perciò in generale il tasso di dose ricevuto senza attenuazione vale:
Si definisce ora la Costante di dose Γ propria di un radioisotopo il valore formula_12, e nel caso più generale in cui vi sia uno spessore ""x"" di un attenuatore con sezione totale d'attenuazione (sezione d'assorbimento + sezione di deviazione) ""Σ"" frapposto fra sorgente e osservatore e fattore di geometria ""B"", la legge diventa:

Si riportano in tabella le costanti caratteristiche di alcuni radioisotopi frequenti:
Sorgente interna.
Il tasso di dose assorbito da un corpo che contenga isotopi radioattivi al suo interno è proporzionale alla sua attività, poiché la distanza ""d"" della sorgente è nulla:
si definisce formula_15 come energia efficace specifica (SEE), che risulta maggiore per la radiazione materiale rispetto a quella non materiale, e poiché in genere l'attività è uniformemente distribuita, di può passare all'attività massica:
Considerando la legge di decadimento, in un corpo generico il rateo di dose tende a diminuire esponenzialmente nel tempo:
dove formula_18 è l'emivita dell'isotopo formula_19 per corpi inerti. Nel caso invece di un tessuto biologico il calo di attività può essere accelerato dall'escrezione dell'isotopo anch'essa esponenziale negativa rispetto alla concentrazione (attività) con emivita biologica formula_20, quindi di fatto al posto di formula_18 è sufficiente introdurre un'emivita effettiva diminuita formula_22. Così introducendo la dose iniziale formula_23:
si può valutare la dose accumulata all'istante t:

formula_25,

e quindi la dose impegnata fin dall'inizio vale effettivamente:

Sorgente infinita isotropa.
Nel caso invece in cui il flusso sia sempre isotropo ma esterno al corpo (cioè il corpo sia circondato da un mezzo radioattivo), ci si può riferire al caso precedente correggendolo attraverso la considerazione che ora l'irraggiamento verrà solo dall'esterno verso l'interno (quindi il flusso sarà dimezzato), e introducendo il rapporto fra i coefficienti di assorbimento ""c"" del corpo relativo al mezzo,
dove in realtà la dose cala con la profondità ""x"" nel corpo, per effetto dell'attenuazione della radiazione che ha buona geometria:
si definisce formula_29 come fattore di conversione di dose (DCF). Nel caso del corpo umano in realtà si considerano i primi x = 70 μm di pelle come insensibili, quindi la dose assorbita è effettivamente attenuata di un fattore:

"
"Anfizione

Anfizione () è un personaggio della mitologia greca, successe a Cranao divenendo il terzo mitologico re di Atene.

Secondo figlio di Deucalione e Pirra, nonostante ci sia anche una tradizione che lo indica come autoctono (nato dalla terra) ed è anche descritto come figlio di Elleno, figlio di Deucalione e Pirra.

Ebbe un figlio a cui diede il nome di Itono e taluni aggiungono che Anfizione ebbe un altro figlio, Fisco, da Ctonopatra ma altri, al contrario, sostengono che Fisco fu nipote di Anfizione e figlio di Etolo.

Mitologia.
Anfizione era re delle Termopili e sposò una figlia di Cranao di Atene. Secondo alcuni resoconti questa figlia si chiamava Attide, nonostante ciò entri in conflitto con altre fonti che quest'ultima morì giovane e vergine non sposata.

Anfizione si proclamò re di Atene nell'epoca conosciuta come ""Cecropia"", (dopo il semiumano Cecrope e Cranao, quest'ultimo suo suocero e da lui deposto) e città su cui avrebbe regnato tra il 1497 a.C. e il 1487 a.C.. 
Anfizione è ricordato anche come il capostipite delle genti greche assieme ad Elleno e per aver cambiato il nome della città (in Atene, in onore della dea Atena), una volta salito al trono.

Anfizione regnò su Atene per dieci o dodici anni e fondò la Lega anfizionica, che nell'antichità si riuniva per tradizione alle Termopili. Si pensava che, durante il suo regno, Dioniso avesse visitato Anfizione ad Atene e gli avesse insegnato come diluire il vino con l'acqua nelle giuste proporzioni. Anfizione fu deposto da Erittonio, un altro re autoctono di Atene.

"
"Falcon Northwest

Falcon Northwest è un produttore di Pc con sede a Medford (USA), fondata nel 1992 dal suo attuale presidente Kelt Reeves.
La società cominciò focalizzandosi su sistemi per applicazioni CAD.
Falcon Northwest è considerata un pioniere nel campo come furono la prima compagnia a specializzarsi solamente in hardware ad alto livello.
"
"Briareo

Briareo è una figura della mitologia greca, figlio di Urano e Gea.

Miti su Briareo.
Era uno dei mostri con cinquanta teste e cento braccia, gli Ecatonchiri o Centimani.

Esiodo nella Teogonia narra che Poseidone vista la gran forza di questo gigante gli concesse di sposare sua figlia Cimopolea.

Ovidio narra di come sia riuscito ad uccidere l'Ofiotauro il mostro che avrebbe permesso la vittoria sugli dei bruciandone le viscere. Briareo, però, non riuscì a bruciarle, poiché gli furono sottratte da un nibbio inviato da Zeus.

Quando Apollo, Era e Poseidone cercarono di detronizzare Zeus, esasperati dai suoi capricci, Teti domandò il suo aiuto.

In un mito corinzio del II secolo d.C. si raccontava che Briareo, uno degli Ecatonchiri, fece da arbitro in una disputa tra Poseidone ed Elio (il mare ed il Sole): egli stabilì che l'Istmo sarebbe toccato a Poseidone, mentre l'acropoli di Corinto ad Elio
Briareo nella cultura.
Come modo di dire è rimasto """"bisognerebbe avere le braccia di Briareo"""" quando una persona è impegnata a fare molte cose nello stesso tempo.

Nella ""Divina Commedia"", nell'Inferno, canto XXXI, Briareo è posto alla guardia del lago di ghiaccio (Cocito) che costituisce il Nono Cerchio. Nel Purgatorio, canto XII, invece, tra gli esempi di superbia punita, Dante Alighieri raffigura Briareo, che prese parte alla battaglia dei Titani contro Giove, scolpito nella roccia, quale esempio di superbia punita, in quanto egli si è rivoltato contro la divinità.

Viene inoltre citato nei Promessi Sposi di Alessandro Manzoni, dicendo che ""attesoché l'humana malitia per sé sola bastar non douebbre a resistere a tanti Heroi, che con occhij d'Argo e braccj di Briareo si vanno trafficando per li pubblici emolumenti"" (dal momento che la malignità umana da sola non dovrebbe bastare a resistere a tanti eroi, che con occhi d'Argo e braccia di Briareo si danno da fare per il bene comune).

È presente anche ne ""Il risveglio di Endymion"" di Dan Simmons e in """".

"
"Warcraft hardcore edition

Warcraft hardcore edition è una compilation hardcore pubblicata nel 2005, curata e mixata da Nico & Tetta insieme a Dj Lem-X e contiene 20 tracce realizzate da artisti di primo piano della scena internazionale come Randy, Outblast, Dj J.D.A., Tommyknocker e Neophyte. 
Le prime dieci tracce sono mixate da Nico e Tetta, mentre le successive da Dj Lem-X, due tra gli attuali migliori produttori della scena hardcore italiana e svizzera.

Tracce.
Mixed by Nico & Tetta:

Mixed by Lem-X:
"
"Paolo Mereghetti

Biografia.
Laureatosi in filosofia a Milano con una tesi su Orson Welles, e più precisamente sul suo periodo hollywoodiano (relatori: Adelio Ferrero e Marco Rosci), collabora con il ""Corriere della Sera"" (sezione ""Corriere TV"" del sito internet), Radiotre e Rai 3 (trasmissione ""La mostra della laguna""). Dopo aver scritto su ""Ombre Rosse"", il francese ""Positif"", ""Reset"", ""Linus"", ""Lo straniero"" e ""Linea d'ombra"" (per il comitato di redazione), diventa titolare della rubrica di critica cinematografica su ""Io Donna"" e di quella ""L'opinione"" su ""Ciak"". 

È assurto a grande notorietà per l'omonimo dizionario dei film, ""il più venduto in Italia"", che, iniziato a scrivere a partire dal 1990, esce per la prima volta nel 1993, nel 2001 ha vinto il Premio Flaiano per la critica cinematografica. Al 2017 arriva alla sua undicesima edizione.


Opere.
https://www.dvd-italy.it/il-cinema-non-e-la-vita/== Note ==
"
"Tirinto

Tirinto è un'antica città dell'Argolide, in Grecia, situata nel settore sud-orientale della piana di Argo.

Fa parte dell'elenco dei patrimoni dell'umanità dell'UNESCO.

Della città restano soltanto alcuni resti archeologici: le mura e le rovine del Palazzo reale, scoperto da Heinrich Schliemann e Christos Tsountas nel 1884-1885, anche se già nel 1831 si effettuarono i primi scavi per opera di Thiersh.
La cinta muraria fu rifatta, ampliata per ben tre volte e furono incrementati i magazzini e grazie a due gallerie sotterranee non mancò l'approvvigionamento idrico per le mura. È stata portata alla luce anche una necropoli di tombe a camera arricchite da corredi di ceramica.
Mitologia.
Nella mitologia greca si diceva che la città avesse preso il nome da Tirinto, figlio di Argo e nipote di Zeus.

La tradizione associa anche le mura a Preto, fratello di Acrisio, re di Argo. Secondo la leggenda, Preto, inseguito da suo fratello, fuggì in Licia. Con l'aiuto dei lici, riuscì a tornare in Argolide. Lì, Preto occupò Tirinto e la fortificò con l'assistenza dei ciclopi. Tirinto infatti viene citata per la prima volta da Omero che ne aveva elogiato le mura imponenti. 

Così la leggenda greca collega i tre centri Argolici con i tre eroi mitici: Acrisio, fondatore della colonia dorica di Argo; suo fratello Preto, fondatore di Tirinto; e suo nipote Perseo, il fondatore di Micene. Ma questa tradizione nacque all'inizio del periodo storico, quando Argo stava combattendo per diventare il potere egemonico nella zona e aveva bisogno di un passato glorioso per competere con le altre due città.

A Tirinto Bellerofonte viene accolto presso la corte dopo essere fuggito da Corinto ove aveva uccido per errore il re Bellero. Per purificarsi viene accolto a corte da Preto. La moglie di Preto Stenebea se ne invaghì e tentò di sedurlo vanamente. Questa per vendicarsi disse al marito che Bellerofonte aveva provato a sedurla e per questa ragione doveva condannarlo a morte, ma il re non se la sentì di uccidere un ospite per non violare la xenia, così lo mandò in Licia dove chiese al re Iobate di ucciderlo, ma questi preferì mandarlo a uccidere la terribile chimera.

Eracle giunse a Tirinto per servire Euristeo, re della città per espiare le sue colpe, compiendo le dodici fatiche. Sempre Eracle, colto da un attimo di follia, gettò dalle mura della città Ifito il figlio del re Eurito re di Ecalia. Essi stavano cercando il bestiame del re e Ifito convinto dell'innocenza di Eracle si offrì di cercarle assieme a lui.

Nel ""catalogo delle navi"" dell""'Iliade"" faceva parte dei territori guidati da Diomede, durante la guerra di Troia.

Storia.
L'area è stata abitata fin dai tempi preistorici. A piccolo insediamento neolitico fu seguito, a metà del III millennio a.C., da un fiorente insediamento pre-ellenico situato a circa 15 km a sud est di Micene, su una collina lunga 300 m, larga 45-100 m, e non più di 18 metri di altezza. Di questo periodo sopravvisse sotto il cortile di un palazzo miceneo, un'imponente struttura circolare di 28 metri di diametro, che sembra essere un luogo fortificato di rifugio per gli abitanti della città in tempo di guerra, e/o la residenza di un re. La sua base era imponente, ed era costituita da due muri concentrici in pietra, tra i quali vi erano altri tagli trasversali, in modo che lo spessore raggiungesse i 45 m. La sovrastruttura era in argilla e il tetto era fatto con piastrelle cotte al fuoco. 

I primi abitanti greci, i creatori della civiltà medio elladica e la civiltà micenea, si stabilirono a Tirinto all'inizio del periodo medio (2000-1600 a.C.), anche se la città subì la sua maggiore crescita durante il periodo miceneo. L'Acropoli fu costruita in tre fasi, la prima alla fine del periodo tardo elladico II (1500-1400 a.C.), la seconda in quella tardo-elladica III (1400-1300 a.C.) e la terza alla fine del periodo tardo-elladico III B (1300-1200 a.C.). Le rovine superstiti della cittadella micenea risalgono alla fine del terzo periodo. La città vera e propria circondava l'acropoli nella pianura sottostante.

Nel XIII secolo a.C. un importante terremoto causò parecchi danni alle strutture. Mentre nel XII secolo a.C. furono costruiti degli insediamenti circostanti.

Il disastro che colpì i centri micenei alla fine dell'Età del Bronzo con l'invasione dei dori (1000 a.C.) che colpì anche Tirinto, ma è certo che l'area del palazzo fu abitata ininterrottamente fino alla metà dell'VIII secolo a.C. (poco più tardi vi fu un tempio costruito tra le rovine del Palazzo).

All'inizio del periodo classico Tirinto, come Micene, divenne una città relativamente insignificante. Quando Cleomene I di Sparta sconfisse gli Argivi, i loro schiavi occuparono Tirinto per molti anni, secondo Erodoto. Erodoto menziona anche che Tirinto prese parte alla battaglia di Plataea nel 480 a.C. con 400 opliti contro i Persiani.

Anche se in declino, Micene e Tirinto disturbavano gli argivi, che nella loro propaganda politica volevano monopolizzare la gloria dei leggendari (e mitici) antenati. Nel 468 a.C. Argo distrusse completamente sia Micene che Tirinto e trasferì - secondo Pausania - i residenti furono trasferiti ad Argo, per aumentare la popolazione della città. Tuttavia, Strabone dice che molti Tirintesi si trasferirono per fondare la città di ""Halieis"", la moderna Porto Heli.

Nonostante la sua importanza, poco valore è stato dato a Tirinto, ai suoi sovrani e alle tradizioni mitiche, per epopea e dramma. Pausania ha dedicato un breve commento a Tirinto, scrivendo che due muli che si univano non avrebbero potuto muovere nemmeno le pietre più piccole delle mura.
I viaggiatori di epoca più recente, in viaggio verso la Grecia alla ricerca di luoghi in cui vivevano gli eroi degli antichi testi, non capivano il significato della città.

Il palazzo.
Al sito si accede da est (1) con un ingresso (2) che conduce alla parte alta tramite una rampa di 47 m.

Il palazzo vero e proprio è costituito da un cortile interno con un quadriportico (4) al cui ingresso è sistemato un altare. In fondo c'è il prodromos (cioè l'antisala), costituito da due colonne tra pilastri angolari quadrati che porta nella prima camera mediante tre porte. Una porta dà accesso ad un ampio locale dalla forma allungata, il mégaron (6), coperto da un soffitto sorretto da colonne lignee con basi di pietra, dove un'apertura permetteva l'uscita del fumo del focolare posto al centro della sala. Le pareti erano affrescate ed anche il pavimento presentava decorazioni. Il carico dei pilastri viene smorzato da alcune colonne piazzate simmetricamente, che determinano la suddivisione in tre parti della sala. Le stanze a destra e a sinistra, più ridotte di dimensioni, fungevano da magazzini e uffici.

A nord rispetto alla parte più alta si trova la zona mediana (8) del castello. La parte più bassa del castello (9) è il punto più a nord circondato da mura e stanze di servizio per il castello e le guardie.

Ritrovamenti nella zona superiore attestano anche la presenza di antichi culti religiosi come quello di Era, Atena e Apollo.
Letteratura.
Ne narrano sia Esiodo che Omero, nell<nowiki>'</nowiki>""Iliade"".
Nella letteratura del Novecento è uno dei luoghi del viaggio di Henry Miller, ne ""Il colosso di Marussi"".

"
"Centro di formazione professionale

Per centro di formazione professionale (abbreviato in CFP) in Italia si intende un istituto il cui fine è formare professionalmente ragazzi e adulti, per poi farli entrare rapidamente nel mondo del lavoro.



Gestione dei CFP.
I Centri di formazione professionale sono diretti e finanziati dalla Regione di competenza.


"
"Vittorio Alfieri

«Nella città di Asti, in Piemonte, il 17 gennaio dell'anno 1749, io nacqui di nobili, agiati ed onesti parenti». Così Alfieri presenta se stesso nella ""Vita scritta da esso"", autobiografia stesa, per la maggior parte, intorno al 1790, ma completata solo nel 1803. Alfieri ebbe un'attività letteraria breve ma prolifica e intensa; il suo carattere tormentato, oltre a delineare la sua vita in senso avventuroso, fece di lui un precursore delle inquietudini romantiche.

Come la gran parte dei piemontesi dell'epoca, Vittorio Alfieri ebbe come madrelingua il piemontese. Giacché di nobili origini, apprese dignitosamente il francese e l'italiano, cioè il toscano classico. Quest'ultimo, tuttavia, risentiva, inizialmente, degli influssi delle altre due lingue che conosceva, di cui lui stesso si rendeva conto e che lo portarono, al fine di spiemontesizzarsi e ""sfrancesizzarsi"", o ""disfrancesarsi"", ad immergersi nella lettura dei classici in lingua italiana, a compilare piccoli vocabolari d'uso in cui alle parole e alle espressioni francesi o piemontesi corrispondevano ""voci e modi toscani"" e a compiere una serie di viaggi letterari a Firenze. Dopo una giovinezza inquieta ed errabonda, si dedicò con impegno alla lettura e allo studio di Plutarco, Dante, Petrarca, Machiavelli e degli illuministi come Voltaire e Montesquieu: da questi autori ricavò una visione personale razionalista e classicista, convintamente anti-tirannica e in favore di una libertà ideale, al quale unì l'esaltazione del genio individuale tipicamente romantica.

Si entusiasmò per la Rivoluzione francese, durante il suo soggiorno parigino, nel 1789, ma ben presto, a causa del degenerare della rivoluzione dopo il 1792, il suo atteggiamento favorevole si trasformò in una forte avversione per la Francia. Tornò in Italia, dove continuò a scrivere, opponendosi idealmente al regime di Napoleone, e dove morì, a Firenze, nel 1803, venendo sepolto tra i grandi italiani nella Basilica di Santa Croce. Già dagli ultimi anni della sua vita Alfieri divenne un simbolo per gli intellettuali del Risorgimento, a partire da Ugo Foscolo.

Biografia.
Infanzia ed educazione.
Vittorio Alfieri nacque dal conte di Cortemilia Antonio Amedeo Alfieri, membro della nobile famiglia omonima, e dalla savoiarda Monica Maillard de Tournon (già vedova del marchese Alessandro Cacherano Crivelli). La madre aveva avuto già due figli dalle prime nozze: Angela Maria Eleonora e Vittorio Antonio che morirà giovanissimo nel 1758.

Il padre morì di polmonite nel primo anno di vita di Vittorio e la madre si risposò in terze nozze nel 1750 con il cavaliere Carlo Giacinto Alfieri di Magliano, un parente del defunto marito. Visse fino all'età di nove anni e mezzo ad Asti a Palazzo Alfieri (la residenza paterna), affidato ad un precettore, senza alcuna compagnia.

La sorella Giulia fu mandata presso il monastero astigiano di Sant'Anastasio. Dal terzo marito la madre avrà Anna Maria Giuseppina Barbara, Giuseppina Francesca, Pietro Lodovico Antonio, Giuseppe Francesco Agostino e Francesco Maria Giovanni.

Come scrive egli stesso nell'autobiografia, era un bambino molto sensibile, a tratti vivace, solitario, insofferente alle regole, descritto dai biografi moderni come tendente alla nevrosi, una condizione che si protrarrà per tutta la vita, causandogli spesso anche disturbi psicosomatici.
Nel 1758, per volere del suo tutore, lo zio Pellegrino Alfieri, governatore di Cuneo e nel 1762 viceré di Sardegna, fu iscritto all'Accademia Reale di Torino. Viene ospitato dapprima dallo stesso zio Pellegrino; ma è troppo vivace, per cui viene fatto entrare il primo agosto, invece di ottobre, nell'Accademia; questo lo fece sentire abbandonato fra estranei, in un luogo in cui ""nessuna massima di morale e nessun ammaestramento di vita"" veniva dato, perché ""gli educatori stessi non conoscevano il mondo né per teoria né per pratica"". I primi nove anni sono soprannominati dallo stesso Alfieri come ""nove anni di vegetazione"", privi di vere conseguenze, ma pure pieni di fatti e sentimenti significativi e rivelatori già di un carattere preciso e volitivo.

Alfieri all'Accademia compì i suoi studi di grammatica, retorica, filosofia, legge. Venne a contatto con molti studenti stranieri, i loro racconti e le loro esperienze lo stimolarono facendogli sviluppare la passione per i viaggi. Egli definì questi anni come ""otto anni di ineducazione; asino, fra asini e sotto un asino"", in cui si sentiva ""ingabbiato"". Viene afflitto anche da una malattia dei capelli, che lo costringe a tagliarli e a portare la parrucca per breve tempo. Nel 1762, grazie allo zio Benedetto Alfieri, assiste per la prima volta ad uno spettacolo teatrale rappresentato al Teatro Carignano di Torino.

Dopo la morte dello zio, nel 1766 lasciò l'Accademia non terminando il ciclo di studi che lo avrebbero portato all'avvocatura e si arruolò nell'Esercito, diventando ""portinsegna"" (cioè ""alfiere"", tradizione di famiglia da cui derivava appunto il cognome, secondo una leggenda) nel reggimento provinciale di Asti. Rimase nell'esercito fino al 1774 e si congedò col grado di luogotenente. In questo periodo scoprirà anche un'altra delle sue passioni, l'amore per i cavalli, che lo accompagnerà sempre.

I viaggi.
Tra il 1766 e il 1772, Alfieri cominciò un lungo vagabondare in vari stati dell'Europa. Visitò l'Italia da Milano a Napoli sostando a Firenze e a Roma, nel 1767 giunse a Parigi dove conobbe, tra gli altri, Luigi XV che gli parve un monarca tronfio e sprezzante. Deluso anche dalla città, a gennaio del 1768 giunse a Londra e, dopo un lungo giro nelle province inglesi, andò nei Paesi Bassi. A L'Aia visse il suo primo vero amore con la moglie del barone Imhof, Cristina. Costretto a separarsene per evitare uno scandalo, tentò il suicidio, fallito per il pronto intervento di Francesco Elia, il suo fidato servo, che lo seguiva in tutti i suoi viaggi.

Rientrò a Torino, dove alloggiò in casa di sua sorella Giulia, che nel frattempo aveva sposato il conte Giacinto Canalis di Cumiana. Vi rimase fino al compimento del ventesimo anno di età, quando, entrando in possesso della sua cospicua eredità, decise di lasciare nuovamente l'Italia. Fallisce intanto un tentativo del cognato di combinargli un matrimonio con una ragazza nobile e ricca, la quale, pur affascinata dal giovane ""dai capelli e dalla testa al vento"", alla fine farà cadere la sua scelta su un altro giovane dall'indole più tranquilla.

Tra il 1769 e il 1772, in compagnia del fidato Elia, compì il secondo viaggio in Europa: partendo da Vienna, passò per Berlino, incontrando con fastidio e rabbia Federico II, toccò la Svezia e la Finlandia, giungendo in Russia, dove non volle neppure essere presentato a Caterina II, avendo sviluppato una profonda avversione al dispotismo. Raggiunse Londra e, nell'inverno del 1771, conobbe Penelope Pitt, moglie del visconte Edward Ligonier, conosciuta nella precedente visita, con la quale instaurò una relazione amorosa.

Il visconte, scoperta la tresca, sfidò a duello l'Alfieri. Lo scandalo che seguì e il processo per adulterio pregiudicarono una possibile carriera diplomatica dell'Alfieri, che in seguito a questi fatti fu costretto a lasciare la donna e la terra d'Albione. Riprese così il suo girovagare, prima nei Paesi Bassi, poi in Francia, Spagna e infine Portogallo, dove a Lisbona incontrò l'abate Tommaso Valperga di Caluso, che lo spronò a proseguire la sua carriera letteraria. Nel 1772 cominciò il viaggio di ritorno.

Ritorno a Torino.
Il ventiquattrenne Alfieri rientrò nella capitale sabauda dopo molto tempo di travagliato amore nel 1773 e si dedicò allo studio della letteratura, rinnegando in tal modo, secondo le sue stesse parole, «anni di viaggi e dissolutezze»; a Torino prese una casa in piazza San Carlo, la ammobiliò sontuosamente, ritrovò i suoi vecchi compagni di Accademia militare e di gioventù. Con loro istituì una piccola società che si riuniva settimanalmente in casa sua per «banchettare e ragionare su ogni cosa», la """"Societé des Sansguignon"""", in questo periodo scrisse «cose miste di filosofia e d'impertinenza», per la maggior parte in lingua francese, tra cui l<nowiki>'</nowiki>""Esquisse de Jugement Universél"", ispirato agli scritti di Voltaire.

Ebbe anche una relazione con la marchesa Gabriella Falletti di Villafalletto, moglie di Giovanni Antonio Turinetti marchese di Priero. Tra il 1774 e il 1775, mentre assisteva la sua amica malata, portò a compimento la tragedia ""Antonio e Cleopatra"", rappresentata a giugno di quello stesso anno a Palazzo Carignano, con successo.

Nel 1775 troncò definitivamente la ""liaison amorosa"" con la marchesa Falletti, e studiò e perfezionò la sua grammatica italiana riscrivendo le tragedie ""Filippo"" e ""Polinice"", che in una prima stesura erano state scritte in francese. Per imporsi l'abbandono dell'amante si taglia il codino che tutti i nobili e i borghesi usavano portare, perché, vergognandosi di mostrarsi ""tosato"", non sarebbe uscito di casa, se non dopo molto tempo, evitando di andare a trovare la donna, dalla quale lo dividevano solo poche decine di metri.

Nell'aprile dell'anno seguente si recò a Pisa e Firenze per il primo dei suoi ""viaggi letterari"", dove iniziò la stesura dell<nowiki>'</nowiki>""Antigone"" e del ""Don Garzia"". Tornò in Toscana nel 1777, in particolare a Siena, dove conobbe quello che sarebbe diventato uno dei suoi più grandi amici, il mercante Francesco Gori Gandellini. Questi influenzò notevolmente le scelte letterarie dell'Alfieri, convincendolo ad accostarsi alle opere di Niccolò Machiavelli. Da queste nuove ispirazioni nacquero ""La congiura de' Pazzi"", il trattato ""Della Tirannide"", l<nowiki>'</nowiki>""Agamennone"", l<nowiki>'</nowiki>""Oreste"" e la ""Virginia"" (che in seguito susciterà l'ammirazione del Monti). Per dedicarsi solo ed esclusivamente alla letteratura per lungo tempo, arrivò a farsi legare alla sedia da Elia, in un famosissimo episodio.

La contessa d'Albany.
Nell'ottobre del 1777, mentre terminava la stesura di ""Virginia"", Alfieri conobbe la donna che lo tenne a sé legato per tutto il resto della vita: Luisa di Stolberg-Gedern, contessa d'Albany, moglie di Carlo Edoardo Stuart, pretendente giacobita al trono di Gran Bretagna. Nello stesso periodo si dedicò alle opere di Virgilio e terminò il trattato ""Del Principe e delle lettere"" e il poema in ottave ""L'Etruria vendicata"". La sua ennesima relazione con una donna sposata rischiava di finire come le altre se non fosse che lo Stuart non si limitò a far scoppiare uno scandalo o sfidare il poeta a duello. Il 30 novembre, l'alcolizzato Carlo Edoardo aggredisce fisicamente la moglie, tentando di ucciderla. Con l'avallo del governo granducale, la contessa d'Albany riuscì ad abbandonare il marito, divenuto ormai violento e alcolista, rifugiandosi a Roma presso il convento delle Orsoline, con l'aiuto di suo cognato, Enrico Benedetto Stuart, cardinale e duca di York.

Dopo qualche tempo Alfieri, che nel frattempo aveva donato, con il famoso atto definito da lui come ""disvassallarsi"" dalla monarchia assoluta dei Savoia, tutti i beni e le proprietà feudali alla sorella Giulia riservandosi un vitalizio e una parte del capitale, oltre che rinunciato alla cittadinanza del Regno (divenendo apolide), raggiunse a Roma la contessa e si recò poi a Napoli, dove terminò la stesura dell<nowiki>'</nowiki>""Ottavia"" ed ebbe modo di iscriversi alla loggia massonica della """"Vittoria"""".
Tornò a Roma stabilendosi a Villa Strozzi presso le Terme di Diocleziano, con la contessa d'Albany, che nel frattempo ottenne una dispensa papale, sempre grazie al cognato, che le permise di lasciare il monastero di clausura. Nei due anni successivi di soggiorno romano lo scrittore portò a compimento le tragedie ""Merope"" e ""Saul"".

Nel 1783, Alfieri fu accolto all'Accademia dell'Arcadia col nome di ""Filacrio Eratrastico"". Nello stesso anno terminò anche l<nowiki>'</nowiki>""Abele"". Tra il 1783 e il 1785 pubblicò in tre volumi la prima edizione delle sue tragedie stampate dai tipografi senesi Pazzini e Carli. Ma questo periodo idilliaco fu bruscamente interrotto dal cardinale di York, il quale, scoprendo la relazione dello scrittore con la cognata, gli intimò di abbandonare Roma.

Alfieri, con il pretesto di far conoscere le proprie tragedie ai maggiori letterati italiani, intraprese una serie di viaggi. Conobbe Ippolito Pindemonte a Venezia, Melchiorre Cesarotti a Padova, Pietro Verri e Giuseppe Parini a Milano. Ma le tragedie raccolsero per la maggior parte giudizi negativi. Solamente il poeta Ranieri de' Calzabigi si complimentò con lo scrittore che con le sue opere aveva posto il teatro italiano sullo stesso piano di quello transalpino.

Nell'aprile del 1784, la contessa d'Albany, per intercessione di Gustavo III di Svezia, ottenne la separazione legale dal marito e il permesso di lasciare Roma e si ricongiunse all'Alfieri ad agosto, nel castello di Martinsbourg a Colmar, in segreto, per salvare le apparenze e la pensione della contessa, pagata dalla corona francese ai parenti degli Stuart in esilio. A Colmar, Alfieri scrisse l<nowiki>'</nowiki>""Agide"", la ""Sofonisba"" e la ""Mirra"". Quest'ultima è ritenuta, assieme al ""Saul"", il capolavoro assoluto di Alfieri, opera anticipatrice, come i miti greci a cui si rifà, di tematiche della psicoanalisi.

Costretti ad abbandonare l'Alsazia alla fine dell'anno, per l'obbligo della contessa di risiedere negli Stati papali, Alfieri si sistemò a Pisa e la Stolberg a Bologna. La già insostenibile situazione fu aggravata dalla improvvisa morte dell'amico Gori. Sono di quel periodo alcune rime tra cui il ""Panegirico di Plinio e Traiano"" e le ""Note"", sorte in polemica risposta verso le critiche negative alle sue tragedie.

Nel 1785 portò a termine le tragedie ""Bruto primo"" e ""Bruto secondo"". Nel dicembre del 1786, l'Alfieri e la Stolberg (che sarebbe divenuta vedova due anni dopo) si trasferirono a Parigi acquistando due case separate; in questo periodo furono ripubblicate le sue tragedie per opera dei famosi stampatori Didot. Nel salotto della Stolberg, Alfieri conobbe molti letterati, in particolare fece la conoscenza di André Chénier (futura vittima della Rivoluzione), che ne rimase talmente colpito da dedicargli alcuni suoi scritti, e il console Filippo Mazzei, diplomatico toscano naturalizzato statunitense (collaboratore dell'allora ambasciatore Thomas Jefferson), con cui strinse un'amicizia che durò negli anni successivi. Nel febbraio del 1788, con la morte di Carlo Edoardo Stuart, Alfieri e la contessa poterono finalmente vivere liberamente la loro relazione.

La rivoluzione francese e Napoleone.
Nel 1789, Alfieri e la sua compagna furono testimoni oculari dei moti rivoluzionari di Parigi. Gli avvenimenti in un primo tempo fecero comporre al poeta l'ode ""A Parigi sbastigliato"", che poi però rinnegò: l'entusiasmo si trasformò in odio verso la rivoluzione, esplicitato nelle rime del ""Misogallo"". Tra il 1791 e il 1792 visitò di nuovo l'Inghilterra, dove rivide Penelope Pitt, ma senza parlarle. Nel 1792 l'arresto di Luigi XVI e le stragi del 10 agosto convinsero la coppia a lasciare definitivamente la città per tornare, passando attraverso Belgio, Germania e Svizzera, in Toscana. Nel frattempo era stato emanato un ordine d'arresto per la contessa, in quanto nobile e straniera, ma non per Alfieri; anticipando la partenza da Parigi Alfieri e la compagna si salvarono dai gendarmi, venuti per eseguire il mandato, che saccheggiarono la loro abitazione.

Tra il 1792 e il 1796 Alfieri, a Firenze, si immerse totalmente nello studio dei classici greci traducendo Euripide, Sofocle, Eschilo, Aristofane. Proprio da queste ispirazioni nel 1798 nacque l'ultima tragedia alfieriana: l<nowiki>'</nowiki>""Alceste seconda"". Si appassiona anche a recitare le proprie tragedie personalmente, preferendo per sé il ruolo di Saul. Tra il 1799 e il 1801 le vittorie francesi sul suolo d'Italia costrinsero l'Alfieri a fuggire da Firenze per rifugiarsi in una villa presso Montughi. Il suo ""misogallismo"" - nonostante, però, dichiarasse di odiare i francesi, continuò ad avere buoni rapporti con singole persone transalpine, come il pittore François-Xavier Fabre, esule a Firenze, intimo amico della coppia Alfieri-Stolberg e loro ritrattista - gli impedì persino di accettare la nomina a membro dell'Accademia delle Scienze di Torino nel 1801, dopo che il Piemonte era entrato anch'esso in orbita napoleonica.

Un suo nipote acquisito, il generale Luigi Leonardo Colli, aderì all'esercito francese e l'Alfieri lo rimproverò in una lettera. Il poeta non si oppose apertamente e politicamente al dominio francese in Toscana, ma si ritirò completamente dalla vita pubblica affidando alle rime, principalmente al ""Misogallo"", il suo sdegno. Durante questo periodo, nonostante facesse vita estremamente appartata, divenne il punto di riferimento di molti patrioti e letterati italiani, e le sue tragedie riscossero un enorme successo. Il giovane poeta Ugo Foscolo lo prese a modello da seguire.

Ad Alfieri Foscolo dedicò il ""Tieste"", inviandolo al drammaturgo astigiano con la dedica. Non si incontrarono mai, a quanto afferma Foscolo nell'epistolario e nell""'Ortis""; pare però che Alfieri, anche se non rispose alla lettera del giovane, avesse elogiato con alcuni conoscenti lo stile della tragedia, prevedendo il grande avvenire letterario dell'allora giovane ufficiale napoleonico (nonostante l'iniziale disparità di vedute su Napoleone e sulla Rivoluzione, anche Foscolo poi converrà con Alfieri in un giudizio negativo del generale francese, chiamandolo ""tiranno"") e futuro primo vero poeta-vate dell'Italia risorgimentale. In particolare, Alfieri avrebbe affermato che quel giovane l'avrebbe superato in quanto a gloria letteraria.

Il generale francese Alexandre Miollis, entrato a Firenze, cercò di incontrarlo ma Alfieri rifiutò, con la seguente missiva: ""«Se il signor Generale Miollis comandante a Firenze ordina a Vittorio Alfieri di farsi vedere da lui, purché il suddetto ne sappia il giorno e l'ora, egli si renderà immediatamente all'intimazione. Se poi è un semplice privato desiderio del Generale Miollis di vedere il sunnominato individuo, Vittorio Alfieri lo prega istantemente di volerlo dispensare, perché, stante la di lui indole solitaria e selvatica, egli non riceve mai né tratta con chi che sia»"". Intanto, con una lettera di circostanza, la Stolberg riesce a riavere da Napoleone la rendita. A causa del decreto consolare del 29 giugno 1802, a tutti i piemontesi residenti all'estero viene ingiunto di rientrare in patria entro il 23 settembre e di giurare fedeltà alla nuova Costituzione francese; Alfieri, non più cittadino piemontese da tempo, spedì alla sorella certificati medici attestanti la sua impossibilità a viaggiare. Giulia giura così in nome del fratello. In settembre Alfieri viene colpito da un nuovo attacco di gotta, nonché da erisipela, a cui seguirà una grave malattia di stomaco.

Tra il 1801 e il 1802, Alfieri compose sei commedie: ""L'uno"", ""I pochi"" e ""I troppi"", tre testi sulla visione satirica dei governi dell'epoca; ""Tre veleni rimesta, avrai l'antidoto"", sulla soluzione ai mali politici (quasi un testamento politico, in cui l'Alfieri, ""il conte repubblicano"", pare accettare una monarchia parlamentare in stile inglese), ""La finestrina"", ispirata ad Aristofane e ""Il divorzio"", in cui condanna i matrimoni nobiliari d'interesse, il cicisbeismo e tutti i cattivi costumi dell'Italia dei suoi tempi. Tra le originali iniziative di Alfieri nell'ultimo periodo, il progetto di una collana letteraria denominata ""l'ordine di Omero"", del quale si autonomina simbolicamente ""cavaliere"". Nella raccolta include ventitré poeti antichi e moderni, tra cui Molière, Racine e Voltaire, ultima testimonianza del rapporto letterario di amore-odio con la cultura francese, in particolare con il principale filosofo dei ""lumi"", prima ammirato e preso a modello da imitare e superare (nel ""Bruto primo"", nel ""Bruto secondo"" e in ""Della tirannide""), poi bersagliato nella satira ""L'antireligioneria"", ed infine parzialmente da lui riabilitato.

Dopo un breve periodo di altalenanti problemi di salute e attacchi di gotta e artrite, in cui diminuisce il cibo per i problemi gastrici ma continua a lavorare alacramente, il 3 ottobre 1803 si ammala gravemente. Vittorio Alfieri si spense a Firenze l'8 ottobre 1803 all'età di 54 anni, probabilmente a causa di scompenso cardiaco dovuto forse a insufficienza renale cronica: Alfieri ebbe un malore, riuscendo solo a far chiamare la contessa d'Albany, a cui aveva lasciato i suoi beni per testamento, e poco dopo, seduto sul letto, si accasciò e non riprese più conoscenza. Venne sepolto nella basilica di Santa Croce, e alle esequie assistette anche il celebre scrittore francese François-René de Chateaubriand. A sua memoria rimane lo splendido monumento funebre realizzato da Antonio Canova ed ultimato nel 1810.

Opere.
Le tragedie.
Terminata l'Accademia militare a Torino, e dopo un lungo giovanile vagabondare in vari stati dell'Europa, nel 1775 (l'anno della ""conversione"") rientra nella capitale piemontese e si dedica allo studio della letteratura, rinnegando in tal modo - secondo le sue stesse parole - anni di ""viaggi e dissolutezze""; completa così la sua prima tragedia, ""Antonio e Cleopatra"", che registra un grande successo; seguiranno poi ""Antigone"", ""Filippo"", ""Oreste"", ""Saul"", ""Maria Stuarda"", ""Mirra"". La fama delle sue tragedie è legata alla centralità del rapporto libertà-potere e all'affermazione dell'individuo sulla tirannia. Una profonda e sofferta riflessione sulla vita umana arricchisce la tematica quando il poeta si sofferma sui sentimenti più intimi e sulla società che lo circonda.

Le sue tragedie furono in gran parte rappresentate quando il poeta era ancora in vita ed ebbero un notevole successo nel periodo giacobino. Le tragedie più rappresentate nel triennio giacobino italiano (1796-99) furono la ""Virginia"" ed i due ""Bruti"". A Milano al Teatro Patriottico nel 1796, il 22 settembre dello stesso anno, Napoleone presenziò ad una replica della ""Virginia"". Il ""Bruto primo"" fu replicato anche alla Scala ed a Venezia, mentre a Bologna vennero rappresentate tra il 1796 e il 1798 ben quattro tragedie (""Bruto II"", ""Saul"", ""Virginia"", ""Antigone""). Le reazioni negli spettatori erano spesso molto singolari; ne parla anche il Leopardi nel suo ""Zibaldone"" (1823), il quale citando la rappresentazione a Bologna dell""'Agamennone"" racconta che:

Anche Stendhal scriveva da Napoli:

Negli intervalli degli spettacoli i patrioti ballavano la """"Carmagnola"""" in platea. Negli anni successivi, molti attori ottocenteschi si specializzarono nelle opere alfieriane: da Antonio Morrocchesi al teatro Carignano di Torino, a Paolo Belli Blanes a Firenze o a Milano. Le tragedie sono ventidue, compresa la ""Cleopatra"" (o ""Antonio e Cleopatra"") poi in seguito da lui ripudiata. L'Alfieri le scrive in endecasillabi sciolti, seguendo il concetto di unità aristotelica. La stesura del testo prevedeva tre fasi: ""ideare"" (trovare il soggetto, inventare trame e battute, caratterizzare i personaggi), ""stendere"" (fissare il testo in prosa, nelle varie scene e atti), ""verseggiare"" (trasporre tutto in endecasillabi sciolti). Eccone l'elenco completo:

Tragedie ""greche"":

Tragedie definite ""della libertà"":

Tragedie pubblicate postume:

Tramelogedia.
Alfieri volle coniugare il melodramma, molto in auge in quel periodo, con i temi più ostici della tragedia. Nacque così l""'Abele"" (1786), un'opera che egli stesso definì ""tramelogedia"".

Le prose politiche.
L'odio per la tirannia e l'amore viscerale per la libertà vennero sviluppati in due trattati:



Ad essi seguirono altre prose politiche minori:



L'odio antirivoluzionario: il ""Misogallo"".
Il ""Misogallo"" (dal greco ""miseìn,"" che significa ""odiare"" e ""gallo"" che sta ad indicare i francesi) è un'opera che aggrega generi diversi: prose (sia discorsive sia in forma di dialogo tra personaggi), sonetti, epigrammi ed un'ode. Si tratta della ritrattazione completa dell'ode ""Parigi sbastigliato"", e una rivalutazione della figura umana di Luigi XVI contro il tirannico Robespierre. Questi componimenti si riferiscono al periodo compreso tra l'insurrezione di Parigi nel luglio 1789 e l'occupazione francese di Roma nel febbraio 1798. È una feroce critica di Alfieri sulla Francia e sulla Rivoluzione, ma egli rivolge l'invettiva anche verso il quadro politico e sociale europeo, verso i molti tiranni antichi e recenti, che dominarono e continuavano a dominare l'Europa. Per l'Alfieri, «i francesi non possono essere liberi, ma potranno esserlo gli italiani», mitizzando così un'ipotetica Italia futura, «virtuosa, magnanima, libera ed una». Alfieri è quindi un controrivoluzionario e un aristocratico (anche se la ""nobiltà"" non è per lui ""di nascita"", prova ne sia il disprezzo per la sua stessa classe sociale, ma quella dell""'animo forte"", dotato del ""forte sentire"") anche se non si può certo definire un reazionario, essendo un uomo che esaltava sempre e solo il valore della libertà individuale, che ritenne potesse essere preservata dalla nuova Italia che sarebbe nata.

Alfieri e le ideologie rivoluzionarie.
Alfieri fu contrario alla pubblicazione che fu fatta in Francia dei suoi trattati giovanili in cui esprimeva le sue idee anti-tiranniche in maniera decisa, lasciando trasparire anche un certo anticlericalismo, come il trattato ""Della tirannide""; tuttavia, anche dopo la pubblicazione del ""Misogallo,"" non ci fu in lui un rinnegamento di queste posizioni, quanto la scelta del male minore, ovvero il sostegno verso chiunque si opponesse al governo rivoluzionario, che lo faceva inorridire per lo spargimento di sangue del regime del Terrore - sia contro nobili e antirivoluzionari, che contro rivoluzionari non giacobini (i girondini) - e per aver portato la guerra in Italia; secondo Mario Rapisardi egli, che non era anti-riformista (purché il rinnovamento venisse dall'alto, dal legislatore, e non dalla pressione e dalla violenza popolare), aveva paura di essere confuso con i ""demagoghi francesi"", che incitavano la ""plebe"".

Così si espresse nel trattato sopracitato a proposito della religione cattolica, che egli giudica un mezzo di controllo sul popolo meno istruito (anche se, in fondo, dannoso anche per l'attitudine ""da schiavo"" che induce in esso), poco valido per un letterato o un filosofo: «Il Papa, la Inquisizione, il Purgatorio, la Confessione, il Matrimonio indissolubile per Sacramento e il Celibato dei preti, sono queste le sei anella della sacra catena» e «un popolo che rimane cattolico deve necessariamente, per via del papa e della Inquisizione, divenire ignorantissimo, servissimo e stupidissimo». La sua accusa alla Rivoluzione è quindi anti-tirannica da una parte e culturale dall'altra, non ritenendo che un culto astratto - come il cosiddetto culto della Ragione o quello dell'Essere supremo - fosse adatto a contenere, con insegnamenti morali, il popolo ignorante dell'epoca.

Inoltre, pur detestando parte dell'alto clero e della nobiltà, non approvava l'odio indiscriminato e gli assassini legalizzati di cittadini francesi colpevoli solo di essere di famiglia nobile o membri del basso e medio clero. In una lettera all'abate di Caluso del 1802, Alfieri ribadisce privatamente le sue tesi giovanili (che quasi rinnegava invece pubblicamente, nel ""Misogallo"" e nelle ""Satire""): «Il motore di codesti libri fu l'impeto di gioventù, l'odio dell'oppressione, l'amore del vero o di quello che io credeva tale. Lo scopo fu la gloria di dire il vero, di dirlo con forza e novità, di dirlo credendo giovare.(...) Il raziocinio di codesti libri mi pare incatenato e dedotto, e quanto più v'ho pensato dopo, tanto più sempre mi è sembrato verace e fondato; e interrogato su tali punti tornerei sempre a dire lo stesso, ovvero tacerei.(...) In due parole, io ""approvo solennemente tutto quanto quasi è in quei libri""; ma condanno senza misericordia chi li ha fatti e i libri medesimi, perché non c'era bisogno che ci fossero, e il danno può essere maggiore assai dell'utile».

Il concetto di libertà, ""ribelle"" ma non ""rivoluzionaria"", di Alfieri venne paragonato da Piero Gobetti a quello di Max Stirner, il filosofo tedesco autore del libro ""L'Unico e la sua proprietà"" (nato poco più tre anni dopo la morte dell'astigiano), anch'egli ""uomo in rivolta"" ma anti-rivoluzionario; Alfieri ha, per Gobetti, una «disperata necessità di polemica contro le autorità costituite, i dogmi fatti, le tirannie religiose e politiche», non tollerando minimamente quello che può mettere un freno alla sua libertà individuale. L'unione a questi sentimenti di un certo patriottismo, nella fase finale della vita, è indice della complessità dell'uomo e dell'intellettuale, che non volle essere un filosofo coerente, ma un letterato.

Le satire.
Pensate fin dal 1777 e riprese più volte nell'arco della sua vita, sono componimenti sui ""mali"" che afflissero l'epoca del poeta. Sono diciassette:


Le commedie.
Alfieri scrisse sei commedie:

Le prime quattro costituiscono una specie di tetralogia politica, ""La finestrina"" è un'opera a carattere etico universale, ""Il divorzio"" tratta dei costumi italiani contemporanei. Furono scritte nell'ultima parte della vita dell'Alfieri, intorno al 1800, anche se l'idea di produrre commedie fu concepita alcuni anni prima. Lo stesso Alfieri racconta nella ""Vita"" di essersi ispirato a Terenzio per creare un proprio stile di autore comico:
I giudizi sulle commedie dell'Alfieri sono in genere assai negativi. Uno studio su queste composizioni è quello di Francesco Novati, il quale, pur considerandole «un importante documento, una pagina notevolissima della storia della letteratura», principalmente perché le ritiene «un tentativo originale, nuovo, ardito», le definisce nel complesso «opere imperfette, in parte rifatte, emendate, limate» e ne elenca numerosi difetti: la lingua in cui sono scritte «è un faticoso miscuglio di vocaboli e modi famigliari, popolari talvolta, anzi prettamente fiorentini, e di forme auliche, lontanissime dall'uso comune», e il dialogo che ne consegue «manca di vivacità, scioltezza e spontaneità»; il verso «è riuscito duro, stentato, fiacco, cadente, senza suono, senza carattere»; in generale sono «ideate e condotte secondo teoriche sull'indole e sullo scopo del teatro comico che non si possono approvare».

Lo stesso Novati riporta altri giudizi ancora più severi, come quello di Vincenzo Monti, che giudicava «insopportabili» tutte le opere postume di Alfieri, o di Ugo Foscolo, che disse le commedie «modelli di stravaganza». In un altro studio sulle commedie di Alfieri, Ignazio Ciampi sostiene che l'autore «dimostra non aver troppo ben pensato sullo scopo e sulla utilità della commedia quando insegna un po' troppo assolutamente che in questa non si debbono dipingere i costumi del tempo in cui si scrive, ma l'uomo in generale», individuando tuttavia in queste opere alcuni «pregi d'invenzione e di esecuzione».

Autobiografia.
Alfieri cominciò a scrivere la propria biografia (la ""Vita scritta da esso"" ) dopo la pubblicazione delle sue tragedie. La prima parte fu scritta tra il 3 aprile ed il 27 maggio 1790 e giunge fino a quell'anno, la seconda fu scritta tra il 4 maggio ed il 14 maggio 1803 (anno della sua morte). ""La vita"" è universalmente considerata un capolavoro letterario, se non il più importante, sicuramente il più conosciuto, infatti, secondo M. Fubini, l'Alfieri fu per molto tempo l'autore della ""Vita"", che ancora inedita, madame de Staël leggeva rapita in casa della contessa d'Albany e ne scriveva entusiasta al Monti. Non a caso l'opera all'inizio del XIX secolo venne tradotta in francese (1809), inglese (1810) tedesco (1812), e parzialmente in svedese (1820). In quest'opera analizza la sua vita come per analizzare la vita dell'uomo in generale, si prende come esempio. A differenza di altre autobiografie (come ad esempio le ""Mémoires"" di Goldoni) Alfieri risulta ""molto autocritico"". In maniera cruda e razionale, egli non si risparmia neppure quando deve accusare il suo modo di fare, il suo carattere eccentrico e soprattutto il suo passato; tuttavia, Alfieri non ha né rimorsi né rimpianti per quest'ultimo.
Rime.
Alfieri scrisse le ""Rime"" tra il 1776 ed il 1799. Stampò le prime (quelle scritte fino al 1789) a Kehl, tra il 1788 e il 1790. Preparò a Firenze nel 1799 la stampa della seconda parte, che costituì l'undicesimo volume delle ""Opere Postume"", pubblicato per la prima volta a Firenze nel 1804 per l'editore Piatti. Le Rime di Vittorio Alfieri sono circa 400 e hanno un carattere fortemente autobiografico: difatti costituiscono una sorta di diario in poesia e nascono da impressioni su luoghi e vicende concrete o come sfogo legato a particolari occasioni amorose, e questa qualità si evince anche dal fatto che ogni poesia di norma reca l'indicazione di una data o di un luogo.

Si tratta soprattutto di sonetti, forma poetica assai cara all'autore, poiché gli permettevano di esprimere i suoi sentimenti e le sue idee con una grande concentrazione concettuale. Le Rime si ispirano soprattutto alla poesia di Francesco Petrarca sia nelle situazioni sentimentali sia nel ricorrere di parole, formule e frasi, spesso tratte dal Canzoniere. Ma Alfieri, diversamente dal petrarchismo settecentesco degli arcadi, trae da Petrarca l'immagine di un io diviso tra forze opposte, portando il dissidio interiore ad una tensione violenta ed esasperata. Alfieri poi si ispira al linguaggio musicale e melodico dell'autore del Canzoniere, ma solo esteriormente: infatti il suo è un linguaggio aspro, antimusicale, caratterizzato da un ritmo spezzato da pause, inversioni ardite, violente inarcature degli enjambements, scontri di consonanti e formule concise e lapidarie.

Un linguaggio simile a quello delle tragedie dunque, che deve rendere lo stato d'animo inquieto e lacerato del poeta: infatti la poesia per Alfieri deve puntare all'intensificazione espressiva delle proprie angosce e sofferenze. Grande importanza ha in Alfieri il tema amoroso: si tratta di un amore lontano e irraggiungibile, causa di sofferenza e infelicità. Ma il motivo amoroso assume un significato più vasto: costituisce infatti un mezzo per esprimere il proprio animo tormentato, in eterno conflitto con la realtà esterna. Alla tematica sentimentale si intreccia quindi il motivo politico, anch'esso vicino al clima delle tragedie: compare la critica contro un'epoca vile e meschina, il disprezzo dell'uomo che si sente superiore contro una mediocrità che egli avverte come vittoriosa e dominante nel mondo, l'amore per la libertà, la nostalgia verso un passato idealizzato, popolato da grandi eroi disposti a sfidare il proprio tempo pur di perseguire i propri ideali.

Alfieri poi delinea un ritratto idealizzato di sé: difatti si presenta come letterato-eroe e negli atteggiamenti titanici e fieri dei protagonisti delle sue tragedie. È l'ideale di un uomo in cui domina più il sentimento (il ""Forte sentire"") che la ragione. Compare poi nelle Rime la tematica pessimistica che costituisce il limite della tensione eroica di Alfieri. Sempre presenti sono in lui ""Ira"" e ""Malinconia"", da una parte il generoso sdegno di un'anima superiore verso una realtà vile, dall'altra un senso di disillusione e di vuoto, di noia, di vanità. La morte diventa dunque un tema ricorrente e viene vista dal poeta come l'unica possibilità di liberazione e anche come l'ultima prova davanti alla quale bisogna confermare la saldezza magnanima dell'io. Questo pessimismo porta quindi all'amore per i paesaggi aspri, selvaggi, tempestosi e orridi, ma anche deserti e silenziosi: l'io del poeta vuole infatti intorno una natura simile a sé, una proiezione del proprio animo e questo è un motivo già tipicamente romantico.

Traduzioni.
Alfieri dedicò molto tempo allo studio dei classici latini e greci, che lo portò a eseguire le seguenti traduzioni, pubblicate postume nel 1804:

Lettere.
La raccolta più completa delle sue lettere è quella pubblicata nel 1890 dal Mazzatinti, intitolata ""Lettere edite e inedite di Vittorio Alfieri"", considerata da molti studiosi di non particolare importanza letteraria.

Il pensiero letterario: Alfieri tra l'Illuminismo e il Romanticismo.
Le influenze letterarie di Alfieri provengono dagli scritti di Montesquieu, Voltaire, Rousseau, Helvétius, oltre che dai classici come Cicerone e Plutarco, che l'astigiano conobbe nei suoi molteplici viaggi in Europa, durante il processo di ""spiemontizzazione"". Se successivamente prese le distanze da Voltaire e Rousseau (che non aveva voluto conoscere personalmente nemmeno in gioventù, ritenendolo un ""ginevrino bisbetico""), a causa dell'ispirazione dei rivoluzionari francesi dai due pensatori, l'influenza di Montesquieu e il principio di divisione dei poteri rimasero forti in lui. Lo studio ed il perfezionamento della lingua italiana avvennero con la lettura dei classici italiani e latini (Dante e Petrarca per la poesia, Virgilio per il verso tragico).

Il suo interesse per lo studio dell'uomo, per la concezione meccanicistica del mondo, la lontananza dalla religione – vista, influenzato da Machiavelli, solo come un mezzo di stabilità politica per la plebe; inoltre, simile a Plutarco, Alfieri è teoricamente ""uomo di fede romantica"", seppur molto particolare, contrario all'ateismo esplicito da una parte, e avversario della superstizione dall'altra, in pratica quasi agnostico in materia – in fin dei conti la sua aspirazione per l'assoluta libertà e l'avversione verso il dispotismo, collegano Alfieri alla dottrina illuminista. I temi letterari illuministici, volti a chiarificare le coscienze e ad apportare il progresso sociale e civile, sono affrontati dal poeta non in modo distaccato, ma con l'emotività e le inquietudini del pensiero romantico.

Alfieri è considerato dalla critica letteraria come l'anello di congiunzione di queste due correnti ideologiche, ma l'astigiano, al contrario dei più importanti scrittori illuministi dell'epoca, quale Parini, Verri, Beccaria, Voltaire, che sono disposti a collaborare con i monarchi ""illuminati"" (Federico di Prussia, Caterina II di Russia, Maria Teresa d'Austria) e ad esporre le proprie idee nei salotti europei, rimane indipendente e reputa umiliante questo genere di compromesso, proprio come disprezza i letterati opportunisti come Vincenzo Monti. D'altronde Alfieri fu un precursore del pensiero romantico anche nel suo stile di vita, sempre alla ricerca dell'autonomia ideologica (non a caso lasciò tutti i suoi beni alla sorella Giulia per poter abbandonare la sudditanza dai Savoia) e nel non accettare la netta distinzione settecentesca fra vita e letteratura, nel nome di valori etico-morali superiori.

Libertà ideale, titanismo e catarsi.
Fin da giovane Vittorio Alfieri dimostrò un energico accanimento contro la tirannide e tutto ciò che può impedire la libertà ideale. In realtà risulta che questo antagonismo fosse diretto contro qualsiasi forma di potere che gli appariva iniqua e oppressiva. Anche il concetto di libertà che egli esalta non possiede precise connotazioni politiche o sociali, ma resta un concetto astratto.

La libertà alfieriana, infatti, è espressione di un individualismo eroico e desiderio di una realizzazione totale di sé. Infatti Alfieri sembra presentarci, invece che due concetti politici (tirannide e libertà), due rappresentazioni mitiche: il bisogno di affermazione dell'io, desideroso di spezzare ogni limite, rappresentato dall'""eroe alfieriano"", e le ""forze oscure"" che ne ostacolano l'agire. Questa ricerca di forti passioni, quest'ansia di infinita grandezza, di illimitato è il tipico titanismo alfieriano, che caratterizza, in modo più o meno marcato, tutte le sue opere. Tuttavia, è proprio nel tirannicidio, e spesso nella successiva morte, che molti dei suoi eroi trovano la pace.

Ciò che viene tanto osteggiato da Alfieri è molto probabilmente la percezione di un limite che rende impossibile la grandezza, tanto da procurargli costante irrequietezza, angosce e incubi che lo costringono a cercare nei suoi innumerevoli viaggi ciò che può trovare soltanto all'interno di sé stesso. Il sogno titanico è accompagnato da un costante pessimismo che ha le radici nella consapevolezza dell'effettiva impotenza umana. Inoltre la volontà di infinita affermazione dell'io porta con sé un senso di trasgressione che gli causerà un senso di colpa di fondo, che verrà proiettato appunto nelle sue opere per trovare un rimedio al proprio malessere; fenomeno, questo, che viene chiamato catarsi, concetto della tragedia teorizzata da Aristotele e dai greci.

L'eredità spirituale.
Alfieri ha fortemente ispirato la letteratura ed il pensiero italiano del XIX secolo: dopo la sua morte, e persino negli ultimi anni di vita ritirata del poeta, a partire dai primi giovani intellettuali e patrioti di epoca napoleonica, sorse un vero e proprio culto della persona di Alfieri, che divenne una figura quasi leggendaria. Foscolo è il principale letterato moralmente erede dell'Alfieri, con la sua insofferenza ad ogni imposizione tirannica; egli trasse il suo stile giovanile proprio da lui, e lo ha cantato nei ""Sepolcri"" e ha ispirato alcune sue opere, come le ""Ultime lettere di Jacopo Ortis"", all'atmosfera delle tragedie alfieriane, mentre la figura del Parini, rappresentata nel romanzo, più che al poeta lombardo trae in parte ispirazione, soprattutto per il carattere fiero e combattivo, direttamente dal drammaturgo piemontese.

Dedicò all'Alfieri anche alcuni versi del sonetto ""E tu ne' carmi avrai perenne vita"" e la tragedia ""Tieste"", che fu inviata, con la dedica, alla residenza fiorentina del poeta astigiano. Foscolo preferì non visitare personalmente l'Alfieri, rispettando la sua estrema riservatezza degli ultimi anni, a quanto afferma nell'epistolario e nell<nowiki>'</nowiki>""Ortis""; pare però che quest'ultimo, anche se non rispose alla lettera del Foscolo, avesse elogiato con alcuni conoscenti lo stile della tragedia, prevedendo il grande avvenire letterario dell'allora giovane ufficiale napoleonico (nonostante l'iniziale disparità di vedute su Napoleone, anche Foscolo poi converrà con Alfieri in un giudizio negativo del generale francese, chiamandolo ""tiranno"") e futuro primo vero poeta-vate dell'Italia risorgimentale.

Leopardi lo ha immaginato suo maestro nella canzone ""Ad Angelo Mai"", e lo ricorda anche nel sonetto giovanile ""Letta la vita dell'Alfieri scritta da esso"" e nelle ""Operette morali"" (""Il Parini ovvero della gloria""), Manzoni si è ispirato ai suoi saldi principi, Gioberti che scrisse che l'astigiano aveva creato di sana pianta la tragedia italiana difendendola contro la servitù letteraria e civile dei suoi tempi e così Oriani, Mazzini e Carducci. Giosuè Carducci affermò che l'Alfieri, insieme all'Alighieri e a Machiavelli è il 

Influenza politica del pensiero alfieriano.
I primi patrioti del Risorgimento italiano, sia liberali, sia moderati (monarchici che si rifacevano al suo atteggiamento controrivoluzionario) sia di altre fedi politiche, da Santorre di Santarosa a Cesare Balbo, si riconobbero nei suoi ideali e la casa natale di Asti fu meta di moltissimi uomini che combatterono per l'unità d'Italia. In particolare Santorre scrisse che:
Luigi Provana del Sabbione, storico e senatore del Regno di Sardegna, dichiarò che anche lui come molti patrioti aveva baciato la tomba di Vittorio Alfieri in Santa Croce ed aveva fissato gli occhi sulla finestra del poeta che si affacciava sull'Arno.
Fu visto anche come una sorta di figura decadentista del ""dandy"" ante litteram, come un personaggio di artista aristocratico e libero. Anche dopo il Risorgimento l'ammirazione di molti intellettuali verso la personalità dell'astigiano continuò: il pensiero politico di Alfieri, quale emerge dalle tragedie e dai trattati, fu visto di volta in volta come un precursore dell'idea anarchica, dell'individualismo, del nazionalismo fascista, del pensiero libertario, di forme di liberalismo.

Nel primo novecento ispirò alcune opere e, in parte, il pensiero del giornalista liberale e antifascista Piero Gobetti, anche lui piemontese, come nell'articolo ""Elogio della ghigliottina"", in cui Gobetti si rifà ad alcune idee espresse nel trattato alfieriano ""Della tirannide"": se tirannide deve essere (il bersaglio di Gobetti è il fascismo), è meglio, paradossalmente, che non sia affatto una dittatura morbida, ma che sia oppressiva, in modo che il popolo capisca cos'è davvero un regime e si ribelli apertamente ad esso. Gobetti descrive il pensiero politico di Alfieri come «liberalismo immanentistico».

Nell'epoca contemporanea, le tragedie alfieriane non vengono sovente rappresentate, al di fuori della città di Asti, a causa della difficile fruizione di esse per un pubblico poco preparato in materia (la più rappresentata è comunque il ""Saul"", ritenuta la migliore), mentre è tuttora molto citato e preso come esempio, anche per la realtà moderna, il trattato ""Della tirannide"", specialmente la definizione data dal drammaturgo piemontese di questo tipo di governo. Si è registrato inoltre, in rassegne dedicate al teatro settecentesco, un recente interesse per le commedie, sdegnate dalla critica alla loro comparsa; in particolare, ""Il divorzio"" è stato rappresentato spesso accanto alle grandi opere del periodo, come le tragedie di Voltaire, le commedie di Diderot e quelle di Goldoni.

Alfieri e la massoneria.
Nella ""Vita"", riferendo dell'anno 1775, l'Alfieri narra che durante un banchetto di liberi muratori declamò alcune rimerie:

Egli chiede scusa ai ""fratelli"" se la sua musa inesperta osa cantare i segreti della loggia. Poi il capitolo in terzine prosegue menzionando il ""Venerabile"", il primo ""Vigilante"", l""'Oratore"", il ""Segretario"". Negli elenchi della massoneria piemontese il nome dell'Alfieri non è mai comparso. I suoi primi biografi supposero che egli fosse stato iniziato nei Paesi Bassi o in Inghilterra, nel corso di uno dei suoi viaggi giovanili. ""È certa invece la sua appartenenza alla loggia della ""Vittoria"" di Napoli, fondata nel 1774 (o 1775) all'obbedienza della Gran Loggia Nazionale ""Lo Zelo"" di Napoli da Massoni aristocratici vicini alla regina Maria Carolina d'Asburgo-Lorena (1752-1814)"".

È assodato che moltissimi suoi amici furono massoni e dall'elenco, posseduto dal centro alfieriano di Asti, che menziona i personaggi ai quali il Poeta inviò la prima edizione delle sue tragedie (1783), compaiono i fratelli von Kaunitz, di Torino, Giovanni Pindemonte e Gerolamo Zulian a Venezia, Annibale Beccaria (fratello di Cesare), Luigi Visconte Arese e Gioacchino Pallavicini di Milano, Carlo Gastone Rezzonico a Parma, Saveur Grimaldi a Genova, Ludovico Savioli a Bologna, Kiliano Caraccioli Maestro venerabile a Napoli, Giuseppe Guasco a Roma.

L'Alfieri compare alcuni anni dopo, al numero 63 dell'elenco nel ""Tableau des Membres de la Respectable Loge de la Victoire à l'Orient de Naples"" in data 27 agosto 1782, con il nome di """"Comte Alfieri, Gentilhomme de Turin"""". La sua affiliazione alla loggia di Napoli fu sicuramente favorita dai frequenti soggiorni in quella città e soprattutto dall'importanza che Napoli accrebbe nei confronti della massoneria, dal momento che i Savoia, di lì a poco chiusero ogni attività massonica in Piemonte (1783), costringendo il conte Asinari di Bernezzo, capo della massoneria italiana di rito scozzese, a cedere la carica proprio al principe Diego Naselli di Napoli.

Durante il periodo dell'affiliazione, Alfieri si cela per la sua corrispondenza ai confratelli sotto lo pseudonimo di conte Rifiela. Con il sopraggiungere in Europa dei venti rivoluzionari che sfoceranno poi nella rivoluzione francese, l'Alfieri prese le distanze dalla massoneria, forse perché essa accentuò l'impegno giacobino, antimonarchico, anticlericale, o forse anche per quel suo aspetto caratteriale indipendente fino all'ossessione, divenendo così un ""massone in sonno"". Nella satira di ""Le imposture"" (1797) si scaglierà contro i suoi vecchi confratelli apostrofandoli come ""fratocci"" che imbambolavano gli adepti per farne creature proprie, ingenuo piedistallo per i furbi.

La piemontesità.
Secondo Pietro Cazzani, direttore del Centro studi Alfieriani tra il 1939 ed il 1957, la differenza di fondo tra Alfieri e Dante (oltre a quelle ben più evidenti): «è la ""toscanità"" del fiorentino, i cui umori si trasformano in aggressive ironiche fantasie, contrapposta al ""piemontesismo"" dell'astigiano, la cui seria moralità prende toni cupi con impensabili estri». Per Umberto Calosso il poeta non dimenticò mai le sue origini, con quel «misto di ferocia e generosità, che non si potrà mai capire da chi non ha esperienza dei costumi e del sangue piemontese».

Alfieri scrisse poi due sonetti in lingua piemontese (gli unici della sua produzione) datati aprile e giugno 1783.
Ecco il testo del primo:
Alfieri e la musica.
Umberto Calosso accosta l'opera di Alfieri «illuminista in fervido movimento» a quella di Beethoven; per il critico i motivi profondi dell'Alfieri risuonano «nei precipizi abissali della sinfonia di Beethoven».

Anche per il Cazzani, in molte tragedie alfieriane, ci troviamo davanti alla stessa solitudine cosmica del maestro di Bonn. Nella sua autobiografia il poeta racconta di come la musica suscitava nel suo animo grande commozione. L'Alfieri più volte raccontò come quasi tutte le tragedie siano state ideate o durante l'ascolto di musica o poche ore dopo averla ascoltata.

Alcuni manoscritti contengono anche le indicazioni delle musiche da eseguirsi durante le rappresentazioni teatrali (per esempio il ""Bruto secondo""). Il Cazzani ipotizza anche che tra i musicisti prediletti dell'Alfieri ci sia il piemontese Giovanni Battista Viotti, che fu presente a Torino, Parigi e Londra negli stessi anni dei soggiorni alfieriani.

Alfieri e l'arte.
Il poeta che più di una volta confessò di essere sensibile alle bellezze naturali, davanti alle opere artistiche manifestava una certa «ottusità d'intelletto». A Firenze, per la prima volta nel 1766, dichiarò che le visite alla Galleria e a Palazzo Pitti, si svolgevano forzatamente, con molta nausea, senza nessun senso del bello.

Di Bologna scrisse: ""«... dei suoi quadri non ne seppi nulla»"".

Quando visse a Roma nascevano i primi fermenti del movimento archeologico che precedette il Neoclassicismo, non fece nessuna menzione degli artisti che ne presero parte, ed anche il salotto della contessa d'Albany, a Parigi frequentato dagli artisti più noti dell'epoca (tra cui Jacques-Louis David) non era per lui di alcun interesse, e del Louvre gli interessò ""«solo la facciata»"".

Questo spiega perché, fatta eccezione dei ritratti di François-Xavier Fabre, nessuna tela di un certo valore adornò le pareti degli appartamenti abitati da Alfieri nel corso della vita.

L'Alfieri e la contessa d'Albany, nell'agosto 1792, dovettero abbandonare precipitosamente Parigi per l'insurrezione repubblicana. Dall'inventario degli oggetti d'arte della casa di Parigi (Maison de Thélusson, rue de Provence nº18), stilato dal governo rivoluzionario dopo la confisca degli immobili e contenuto negli Archives nationales di Parigi si è potuto risalire ai quadri presenti negli appartamenti.

Anche in questo caso l'elenco è deludente: si tratta più che altro di riproduzioni incise per lo più dei Carracci, della Cappella Sistina, della Scuola di Atene, della galleria di Palazzo Farnese, con qualche incisione riproducente opere di Élisabeth Vigée Le Brun, di Angelika Kauffmann, di Anton Raphael Mengs.

Alfieri nei francobolli italiani.
Tre francobolli commemorativi sono stati emessi dalle poste italiane per ricordare la figura del trageda astigiano:





"
"Cassiopea (mitologia)

Nella mitologia greca il nome Cassiopea è piuttosto ricorrente: 

Cassiopea madre di Andromeda.
Cassiopea è una figura della mitologia greca storicamente nota per la sua vanità.
Sposò Cefeo re di Etiopia e generò Andromeda.

Un giorno, mentre era intenta a pettinarsi i lunghi capelli ricciuti, Cassiopea vanitosamente osò dichiarare che la sua bellezza e quella di sua figlia superavano addirittura quella delle Nereidi. Una di esse era Anfitrite, sposa di Poseidone, il dio del mare. Le Nereidi così si rivolsero a Poseidone perché punisse Cassiopea per la sua vanità e il dio mandò un serpente mostruoso, Ceto, a devastare l'Etiopia e a divorarne gli abitanti.

Un oracolo determinò che l'unico mezzo per calmare le ire del mostro era sacrificare Andromeda, figlia di Cassiopea e Cefeo. Questa fu allora incatenata a uno scoglio per il sacrificio, ma l'eroe Perseo la sottrasse all'orribile destino. Egli, infatti, aveva ucciso la terribile Medusa (i suoi occhi potevano pietrificare chi li guardava) e dato che le aveva tagliato la testa, riuscì a salvare Andromeda proprio grazie ai poteri emanati dalla testa mostruosa.

Gli antichi identificarono Cassiopea con la costellazione omonima che si trova a formare con quella di Cefeo, collocata vicino a essa in cielo, le uniche due costellazioni celesti dedicate a un marito e a una moglie. Gli autori classici scrivono il suo nome ""Cassiepeia"", ma gli astronomi usano la forma ""Cassiopea"".

Cassiopea madre di Carme.
Cassiopea è anche il nome della madre di Carme avuta con Fenice

"
"Lithium
"
"Spheniscus humboldti

Il pinguino di Humboldt (Spheniscus humboldti Meyen, 1834) è un uccello della famiglia Spheniscidae, diffuso principalmente lungo la costa peruviana e Cilena dell'oceano Pacifico.

È molto simile a ""Spheniscus demersus"" e ""Spheniscus magellanicus"", con cui forma secondo taluni studiosi un'unica superspecie.

Descrizione.
""Spheniscus humboldti"" ha una lunghezza media di 65–72 cm ed un peso di 3,3 - 4,9 chilogrammi.
Distribuzione e habitat.
Coste di Cile e Perù affacciate sull'oceano Pacifico

Biologia.
Alimentazione.
Si nutre di pesci e calamari.
Conservazione.
La ""IUCN Red List"" classifica ""Spheniscus humboldti"" come specie vulnerabile.
"
"Parco nazionale Þingvellir

Þingvellir (dalle parole islandesi ""Þing"", ""parlamento"", e ""vellir"", ""pianura"") è un parco nazionale dell'Islanda che si trova nella parte sud-occidentale dell'isola, vicino alla penisola di Reykjanes e all'area vulcanica di Hengill. Per la sua valenza culturale nel 2004 Þingvellir è entrata a far parte dell'elenco dei Patrimoni dell'umanità dell'UNESCO.
Storia e geografia.
Il nome Þingvellir deriva dalla parola proto-norrena Þingvǫllr, da þing («assemblea», «parlamento») e vǫllr («pianura»), a significare proprio «pianura del parlamento». Fu in questo luogo, infatti, che nell'anno 930 venne fondato l'Althing, uno dei primi (se non il primo) parlamenti del mondo. L'Althing si riuniva una volta l'anno nei pressi di un «emiciclo» lavico delimitato da due dirupi rocciosi paralleli: durante queste sessioni parlamentari i Lögsögumenn («oratori della legge») promulgavano nuove leggi, dirimevano le dispute e organizzavano persino feste e gare sportive. Nonostante l'Althing avesse poi conosciuto alti e bassi, Þingvellir rimase sempre un luogo dalla grandissima valenza simbolica, a tal punto che qui nell'anno 1000 gli Islandesi decretarono che il Cristianesimo sarebbe stata l'unica religione del paese; sempre a Þingvellir venne proclamata nel 1944 l'indipendenza del paese. Notevole anche il fascino che il parco ha esercitato sulla letteratura, che ha tributato omaggio al luogo nei romanzi ""La campana d'Islanda"" (1943) di Halldór Laxness e nel romanzo poliziesco ""Hypothermia"" (2010) di Arnaldur Indriðason.

Dal punto di vista geografico Þingvellir si trova su una frattura dovuta alla deriva dei continenti, che può essere chiaramente riconosciuta nelle gole e nelle faglie che attraversano la regione; la più grande di esse, chiamata Almannagjá, è un vero e proprio canyon. Questo causa anche un gran numero di terremoti in questa regione. La regione lambisce inoltre la sponda settentrionale di Þingvallavatn, il più grande lago d'Islanda. Il fiume Öxará scorre attraverso il parco nazionale e forma una cascata in corrispondenza dell'Almannagjá, chiamata Öxaráfoss. Insieme alla cascata Gullfoss e ai geyser di Haukadalur, Þingvellir fa parte di uno dei percorsi turistici più famosi d'Islanda, il Cerchio d'Oro.

"
"Amir Peretz

Amir Peretz è nato a Bejaad una piccola città del Marocco nella regione di Chaouia-Ouardigha. Suo padre, benzinaio, era il capo della comunità ebraica della città. La sua famiglia emigrò in Israele nel 1956 e si stabilì a Sderot.

Ha fatto il servizio militare in l'IDF nella 202 ª brigata di paracadutisti e raggiunge il grado di capitano. Fu ferito durante la guerra dello Yom Kippur nel 1973 ed è stato ricoverato per un anno. Ha comprato una fattoria nel villaggio di Nir Akiva e coltiva fiori e ortaggi per l'esportazione. Ha incontrato sua moglie Ahlama ha sposato e ha quattro figli.
È stato a lungo capo del potente sindacato israeliano Histadrut, prima di dedicarsi all'attività politica.

Nel novembre 2005 fu eletto presidente del Partito Laburista Israeliano.
Nel maggio 2006, nonostante non avesse esperienza militare, divenne ministro della difesa di Israele, nel governo guidato da Ehud Olmert; in questa veste, ebbe un ruolo di rilievo nel Guerra del Libano dell'estate del 2006, che contrappose essenzialmente le forze armate d'Israele agli Hezbollah libanesi.

Duramente criticato per la sua incerta gestione del conflitto, ed in una posizione politicamente difficile, fu sconfitto da Ehud Barak per la leadership del Partito Laburista nel giugno 2007; diede quindi le dimissioni anche dai suoi incarichi governativi, e fu sostituito come ministro della Difesa dallo stesso Barak.
"
"WiMedia Alliance

La WiMedia Alliance è una associazione aperta e senza fini di lucro, composta da aziende operanti nei settori dell'elettronica, informatica e telecomunicazioni, avente lo scopo di promuovere e sviluppare la rapida adozione, la regolamentazione, la standardizzazione e l'interoperabilità di apparecchiature basate sulla tecnologia ultra wide band (UWB) a livello mondiale.

La WiMedia Alliance sviluppa, gestisce, arricchisce e fa riferimento a precise specifiche tecniche, che includono:

La WiMedia Alliance ed il MultiBand OFDM Alliance Special Interest Group (MBOA-SIG) 
si sono fusi in una singola organizzazione nel 2005, operante sotto il nome di 
WiMedia Alliance.

"
"Cicno (figlio di Ares)

Cicno è una figura della mitologia greca, figlio di Ares e di Pirene. Secondo la mitologia greca sarebbe morto intorno al 600 a.C.
Egli viveva da brigante. Uccideva e derubava i pellegrini in cammino per l'oracolo di Delfi, saltando fuori da una foresta della Tessaglia sacra al dio Apollo.
Fu ucciso da Eracle, che a causa di ciò dovette battersi con Ares. In questa occasione il dio fu battuto dal figlio di Zeus.

Il Mito.
L'Eee di Esiodo.
La sua storia è riportata da molte fonti, ma quella più interessante e di maggior rilievo è certamente riportata in un'opera minore di Esiodo: l""'Eee"" (italianizzato dal titolo greco Ἡ οἰὴ, che apriva la storia di ogni eroina di cui si riportavano i rapporti con gli dei ed i figli da loro avuti). In un frammento si legge che Eracle, figlio di Zeus e di Alcmena, riposandosi nel guardare i suoi buoi che pascolavano, ne fu derubato dal Gigante Cicno. Egli li portò in una caverna con uno stratagemma, ma Eracle lo scoprì. Una volta raggiunto il brigante lo stritolò fra le sue braccia possenti e Cicno tentò inutilmente di liberarsi sputando fuoco ma non vi riuscì e perì. Gli studiosi pensano che questo ipotetico scontro fosse da collocare intorno al 600 a.C. e a Pagase, città della Tessaglia non distante dal golfo di Iolco. Il racconto di Esiodo riprende poi con la descrizione dello scudo di Eracle (da cui, inoltre, il poeta aveva tratto la storia della battaglia dell'eroe con il gigante).

Le altre fonti.
Il mito è riportato, come già accennato, da diverse fonti oltre a quella di Esiodo. La più antica conosciuta è presentata nello scritto anonimo ""Lo scudo di Eracle"". Pare che l'autore, nel narrare il mito di Cicno, abbia preso spunto, o comunque abbia fatto riferimento, al gruppo scultoreo dell'Acropoli di Atene, ad una metopa ritrovata a Delfi, ed a un rilievo del trono di Apollo, rinvenuto invece in un villaggio della Grecia: Amycles. L'argomento trattato è lo stesso riportato nell<nowiki>'</nowiki>""Eee"" di Esiodo. Vi è poi un'altra fonte degna di nota, ovvero quella risalente all'epoca romana, riportata nella Biblioteca di Apollodoro (Pseudo-Apollodoro).

Riusi del mito.
Il mito di Cicno, ed in particolare l'episodio di Eracle, fu ripreso da Virgilio nella sua Eneide, ed in particolar modo nel canto VIII, dove il re Evandro racconta la storia di un certo Caco, che rubò i buoi di Eracle da cui venne in seguito stritolato.

"
"Crio

Crio (, ""ariete"", o , ""Kreios"", ""maestro"", ""signore""), chiamato anche ""Megamede"" (""Grande Signore""), figlio di Urano (il cielo) e di Gea (la terra).

Crio rappresenta il pilastro del Sud.

Genealogia.
Secondo la ""Teogonia"", Crio sposò Euribia, dalla quale ebbe Astreo, Pallante e Perse.
Pausania gli attribuisce anche la paternità di Pitone.

Mitologia.
Quando suo fratello Crono ordì una congiura per spodestare il padre, ordinò a Crio e agli altri suoi fratelli Ceo, Giapeto e Iperione di posizionarsi ai quattro angoli della terra così quando Urano scese per accoppiarsi con Gea, i quattro titani lo afferrarono, tenendolo fermo, mentre Crono lo evirava con una falce.
Successivamente, tutti i Titani vennero sconfitti da Zeus, Poseidone, Ade ed imprigionati nel Tartaro, da cui alla fine, secondo Pindaro ed Eschilo (nel ""Prometeo liberato"") Zeus stesso li avrebbe liberati in un atto di clemenza.

La posizione di Crio e dei suoi tre fratelli ai quattro angoli del mondo nel mito della deposizione di Urano discende probabilmente dai ""pilastri cosmici"" di altre mitologie che separano il cielo dalla terra e Crio rappresenta il pilastro del Sud (""Kriôs"" significa ""ariete"" e l'inizio dell'anno greco era segnato dal sorgere della costellazione dell'ariete da sud).
"
"Cicno (figlio di Poseidone)

Cicno (in greco antico Κύκνος o Kúknos) è una figura della mitologia greca, figlio di Poseidone e di Arpalea (secondo altri di Calice). Era re di Colone, una città della Troade. Partecipò alla guerra di Troia in qualità di alleato del re Priamo, venendo ucciso in battaglia dall'eroe greco Achille.<br>
La figura mitica greca di Κύκνος potrebbe derivare dal sovrano ittita Kukunni di Wilusa (Troia).

Storia.
Cicno tentò di uccidere il figlio Tenete ingannato dalle calunnie della seconda moglie Filonome: quando poi la verità venne a galla mise a morte la moglie e si riconciliò con il figlio, divenuto nel frattempo re di Tenedo; insieme a lui partecipò alla difesa di Troia assediata dagli Achei. Fu il primo a gettarsi contro i Greci appena sbarcati riuscendo a uccidere in tutto più di mille soldati achei; dopodiché, alla vista di quell'immenso strazio, l'eroe greco Achille decise di affrontarlo e lo colpì con il pomello della sua spada al volto, senza produrre alcun graffio, poiché Cicno era invulnerabile, e riuscì finalmente a ricacciarlo indietro a colpi di scudo fino a quando Cicno non inciampò all'indietro e cadde a terra. 

Cicno, ritenuto invulnerabile al ferro e al fuoco, avrebbe facilmente sterminato da solo l'intero esercito acheo se non fosse stato strangolato con i lacci del suo stesso elmo dal Pelìde ed ucciso. Così Achille poté mettere in fuga da solo le intere schiere troiane. Dopo averlo ucciso, Achille gli tagliò la testa e la appese in cima a Vecchio Pelio, piantando la picca a terra come segno di vittoria iniziale contro l'esercito dei guerrieri avversari. Infine tentò di spogliare Cicno delle armi ma grande fu il suo stupore quando lo vide svanire nel nulla perché Poseidone, per lo strazio ed il dolore di uno dei tanti suoi valorosissimi figli uccisi, l'aveva fatto reincarnare in un cigno. 

Secondo un'altra versione Achille uccise Cicno tirandogli una pietra in faccia. Anche qui comunque l'atto finale è il prodigio operato da Poseidone.

"
"Forfora

La forfora è una patologia del cuoio capelluto, che si presenta macroscopicamente come scagliette bianche e secche alla base del capello.

Normalmente il ricambio delle cellule epiteliali del cuoio capelluto avviene regolarmente e l'eliminazione delle cellule morte come desquamazione dei tratti superiori dell'epidermide si verifica senza problemi, e una modestissima presenza di desquamazione è fisiologica.

Quando però la presenza di squame biancastre e secche è piuttosto elevata, si parla di forfora, che può essere sintomo della dermatite seborroica, che è quindi cronica. La forfora è un fenomeno molto diffuso che provoca imbarazzo e addirittura problemi di autostima in molte persone, tanto che la sua cura può essere importante anche solo per ragioni psicologiche.


Epidemiologia.
Colpisce maggiormente il sesso maschile, generalmente in un'età compresa tra i 12 e i 40 anni.
È rara nei bambini e negli anziani.
Colpisce un'alta percentuale del 60%

Prevenzione.
La prevenzione è possibile e dovrebbe essere molto attenta negli individui predisposti.

Alimentazione.
Da evitare:

Da perseguire:

Igiene.
Evitare:

Cura.
Si usano lenitivi ed emollienti in base oleosa per facilitare il distacco delle squame, associati a shampoo cheratoregolatori e antinfiammatori. Molto utili in tal senso i prodotti a base di ketoconazolo e climbazolo. In casi importanti si ricorre agli steroidi applicati localmente. Utile un'integrazione a base di acidi grassi polinsaturi.

Ketoconazolo.
Ketoconazolo è un farmaco usato da molti anni nella terapia delle infezioni da funghi, ha rappresentato un vero passo avanti nel trattamento di queste condizioni. 
La sua azione sulla forfora fu scoperta per caso osservando il miglioramento in pazienti che venivano trattati per altre infezioni. Il farmaco inibisce la sintesi di una sostanza indispensabile al fungo per formare la sua parete cellulare, compromettendone così la crescita e la sopravvivenza. 
Applicato localmente in lozione al 2% consente una rapida eliminazione e l'attenuazione dei sintomi, e non viene assorbito in modo significativo. Infatti normalmente il ketoconazolo non comporta problemi di tollerabilità locale né rischi di sensibilizzazione.
Deve essere applicato due volte alla settimana per un periodo di 2-4 settimane, lasciandolo a contatto con i capelli per 5-10 minuti. Successivamente, una applicazione ogni 7-14 giorni sembra in grado prevenire la ricomparsa del problema ma l'applicazione a lungo termine può dar luogo a fenomeni irritativi. 
Si hanno risultati migliori nei maschi che nelle femmine, probabilmente perché il minor numero di capelli dei primi consente un miglior contatto con la cute. Se si sono utilizzati corticosteroidi topici è bene lasciare passare due settimane prima di procedere al trattamento delle stesse aree con ketoconazolo.

Solfuro di selenio.
Il solfuro di selenio (SeS) riduce la velocità del ciclo di ricambio cellulare dell'epitelio.
L'azione fungicida lo rende efficace, con alcune differenze rispetto a zinco piritione e al ketoconazolo.
Come tutti i prodotti farmaceutici può avere effetti secondari, e può causare reazioni allergiche.
Occorre lavare accuratamente i capelli dopo ogni utilizzo.

Zinco piritione.
Lo zinco piritione, utilizzato due volte alla settimana, riduce la forfora ma anche dopo un trattamento prolungato non si ha una completa risoluzione dei sintomi.


Zolfo, catrame.
Zolfo e catrame hanno un'azione antifungina molto bassa e sono scarsamente efficaci.

Corticosteroidi.
Nella forfora con presenza di irritazione dermatite seborroica possono essere utili i corticosteroidi che hanno un'azione antinfiammatoria. 
Alla sospensione del trattamento il problema si ripresenta rapidamente in una elevata percentuale di casi. 
Il solo controllo dell'infiammazione non risulta quindi importante quanto la soppressione del fungo. Se usati per molto tempo i corticosteroidi possono dare effetti indesiderati.

"
"Gaio Giulio Igino

Biografia.
Igino nacque in ""Hispania"" e fu allievo dell'erudito Alessandro Poliistore intorno al 9 a.C.. Di nascita servile, era un liberto dell'imperatore Ottaviano Augusto, come provano il ""nomen"" ed il ""praenomen"".

Divenne direttore della biblioteca del tempio di Apollo, posta sul colle Palatino, distinguendosi per la sua cultura in vari campi e fu molto amico, tra l'altro, di Ovidio.

Opere.
Igino scrisse numerose opere di filologia, di geografia, di storia, di agricoltura e di critica, di cui ci sono giunti solamente i titoli o pochi frammenti. Tra le opere storiche, compose ""De vita rebusque illustrium virorum"", in almeno 6 libri; ""De familiis Troianis""; ""Exempla""; di carattere geografico era il ""De origine urbium Italicarum"" in almeno 2 libri, mentre antiquarie erano il ""De Dis Penatibus"" e il ""De proprietatibus deorum"", probabilmente composti sulla scia delle ""Antiquitates"" di Varrone.

Più propriamente tecniche, sempre sulla scia delle trattazioni varroniane, erano il ""De agri cultura"" e il ""De apibus"", mentre all'attività filologica rinviavano i ""Commentarii in Vergilium"", in 5 libri e i ""Commentarii in Propempticon Pollionis"" di Elvio Cinna.

Da qualcuno è considerato l'autore delle ""Fabulae"" al posto dell'omonimo Igino, ascrivibile all'età antonina. Proprio le ""Fabulae"" appartengono al genere letterario della mitografia in prosa, nato con lo scopo di costruire un vero e proprio manuale di mitologia, un repertorio a uso soprattutto di studenti.

Le fonti di Igino sono per lo più greche (Omero, Esiodo, Apollonio Rodio), anche se molto spesso, rielaborando trame tragiche, permette di ricostruire i soggetti di drammi perduti della tragedia greca e romana, pur non essendo esente da marchiani errori di traduzione o interpretazione dell'originale. Lo stile fa ricorso a un linguaggio semplice ed essenziale, in genere schematico e talora ripetitivo, particolarmente adatto alla lettura scolastica e comunque idoneo a un pubblico di media cultura.


Voci correlate.
Letteratura latina classica
"
"Meglena Kuneva

È stata ministra e commissaria europea.

Formazione e carriera professionale.
La Kuneva si è laureata in Legge nel 1981 presso l'Università di Sofia; nel 1984 ha conseguito il dottorato in Legge.

Dopo la laurea, esordì come giornalista presso la radio nazionale bulgara e come assistente presso l'Università di Sofia. Nel 1990 divenne Senior Legal Advisor presso il consiglio dei ministri bulgaro; mantenne la carica fino al 2001, specializzandosi, nel frattempo, in Affari Esteri e Diritto dell'Ambiente presso l'Università di Georgetown ed altri atenei stranieri.

Nel maggio 2010, entra a far parte del consiglio d'amministrazione di BNP Paribas, nel quale rimane fino al 15 maggio 2013.

Carriera politica.
Nel giugno 2001 la Kuneva venne eletta membro del parlamento bulgaro, come esponente del Movimento Nazionale Simeone II, di stampo liberale.

Nell'agosto successivo la Kuneva abbandonò il parlamento per assumere la carica di viceministro degli esteri e capo negoziatore con l'Unione europea. In seguito ha anche rappresentato la Bulgaria presso la Convenzione europea. Nel maggio 2002 la Kuneva divenne il primo Ministro degli Affari Europei della Bulgaria, nell'esecutivo guidato da Simeon Borisov Sakskoburggotski. Mantenne l'incarico - unica nell'intera compagine di governo - anche dopo le elezioni parlamentari del 2005, in cui il Movimento Nazionale Simeone II perse la maggioranza relativa in parlamento.

Commissaria europea.
Il 26 ottobre 2006 la Kuneva venne ufficialmente indicata dal governo bulgaro per entrare nella Commissione Barroso in coincidenza con l'ingresso del Paese nell'Unione europea, fissato al 1º gennaio 2007. Il Presidente della Commissione Jose Manuel Durao Barroso le assegnò l'incarico di Commissario europeo per la Tutela dei Consumatori.

Carriera politica successiva.
Kuneva fu candidata come indipendente dal Movimento Nazionale per la Stabilità e il Progresso, partito liberaldemocratico, alle elezioni presidenziali del 2011, ottenendo il 14% dei voti, posizionandosi terza. Nel luglio 2012 fondò il Movimento Bulgaria per i Cittadini (BG), partito centrista liberale, col quale ottenne il 3,25% alle elezioni parlamentari del 2013 (sfiorando lo sbarramento del 4% e quindi non eleggendo deputati). A seguito del risultato elettorale la Kuneva presentò le dimissioni da leader del partito.

Vita personale.
La Kuneva è sposata con il finanziere Andrey Prumov, da cui ha avuto un figlio.

Curiosità.
La Kuneva parla correntemente il bulgaro, il russo, l'inglese ed il francese.


"
"Consualia

I Consualia erano due feste della religione romana dedicate al dio Conso (dio dei granai e degli approvvigionamenti).

Descrizione.
Venivano celebrate la prima il 21 agosto, durante il periodo del raccolto, e la seconda il 15 dicembre. Tutti i riti si svolgevano davanti a un altare sotterraneo del Circo Massimo, portato in superficie in occasione della festa.

Sempre secondo Dionigi, il dio Conso, era da molti identificato nel ""Neptunus Equestris"", ovvero nel dio Nettuno protettore degli equini. Pertanto erano di rigore le celebrazioni con corse di asini, cavalli o muli, cui assistevano anche gli equini non concorrenti, agghindati con ornamenti floreali e per quel giorno esentati da ogni lavoro.

Si legge in Tito Livio che i Consualia furono istituiti dallo stesso Romolo quando, con i giovani romani snobbati dalle genti vicine, organizzò il famoso Ratto delle sabine . Romolo 

"
"Creusa (figlia di Priamo)

Creusa è una figura della mitologia greca. Era figlia di Priamo e di Ecuba e sposò Enea, dando alla luce Ascanio. Mentre fuggiva insieme al marito da Troia, si perse. Enea tornò sui propri passi a cercarla, ma incontrò solo la sua ombra, che lo spinse a proseguire il viaggio, iniziato per volere degli dei.

Il mito.
Creusa, detta Euridice nella tradizione più antica, era figlia di Priamo e di Ecuba, nonché sorella di Ettore, Paride, Laodice, Cassandra e Polissena. In gioventù, ebbe come nutrice una donna di nome Caieta, da cui in seguito prese il nome la città di Gaeta.In seguito, Creusa sposò il cugino Enea, figlio di Anchise, da cui ebbe un figlio, Ascanio, e forse una figlia, Etia.

Creusa si smarrì la notte della caduta di Troia. Enea riempì di richiami le strade alla ricerca della moglie, finché scorse il suo fantasma. L'eroe tacque per l'orrore, i capelli irti sul capo. Creusa parlò ribadendo che gli dèi avevano voluto che ella non seguisse il marito nei suoi viaggi ma fosse assunta in cielo per servire Cibele, la Grande Madre. In un estremo, toccante addio, l'ombra della donna ripose in Enea il suo amore per il figlioletto Ascanio. Enea protese gemendo le braccia per abbracciare Creusa, ma il fantasma si dissolse come un soffio di vento.

Altre versioni.
Nella tradizione romana tramandataci da Ennio, ebbe due figlie da Enea, come si ricava dal frammento da cui è tratto ""Il sogno di Ilia"".

"
"Crise

Crise è una figura della mitologia greca, padre di Criseide, presumibilmente originario della città di Crisa

Sacerdote troiano del dio Apollo, all'inizio del primo libro dell<nowiki>'</nowiki>""Iliade"" giunge presso le navi degli achei, che hanno rapito sua figlia Criseide, chiedendone la restituzione «con molto prezzo». Rivoltosi agli Atridi Agamennone e Menelao, riceve dal primo un adirato rifiuto alla sua richiesta di riscatto. Crise invoca pertanto la vendetta di Apollo che, infuriato per il sacrilegio, fa strage di guerrieri achei, dopo aver ucciso una grande quantità di « giumenti e presti veltri ».

Crise è anche il nome del figlio che Criseide ebbe da Agamennone.

Crise è inoltre una figlia di un tale Pallante, che si dice fosse andata in sposa a Dardano, il capostipite dei troiani, ma solo una leggenda ateniese racconta questo fatto, non trovando altri riscontri in altri miti.
"
"Jaap de Hoop Scheffer

Dal gennaio 2004 al luglio 2009 è stato il Segretario generale della NATO.

La formazione e la carriera professionale.
Giurista e ufficiale della riserva.
De Hoop Scheffer ha studiato legge all'Università di Leida.

Assolto il servizio militare nell'aeronautica, della quale è un ufficiale della riserva, ha lavorato per il ministero degli Affari esteri dal 1976 all''86.

Funzionario del ministero degli Esteri.
In questa veste, trascorse i primi due anni presso l'ambasciata olandese in Ghana.

Successivamente, ha prestato servizio per la delegazione olandese al ""Quartier generale"" della NATO a Bruxelles fino al 1980.

La militanza politica.
Da liberale del ""D'66"" a democristiano.
Nonostante facesse già parte del partito ""D'66"", divenne un membro del ""Christen-Democratisch Appèl"" (CDA) nel 1982.

Alle elezioni del 1986, venne eletto alla ""Camera Alta"" del Parlamento, svolgendo la funzione di oratore sui temi di politica estera per il suo partito.

Tra il 1997 e il 2001, è stato il presidente del gruppo CDA presso la ""Camera Alta"", mentre il partito si trovava all'opposizione. Il ricoprire tale carica faceva di lui il capo del partito.

La contrastata guida dei cristiano-democratici.
Al momento della presentazione delle candidature alle elezioni del 2002 il suo ruolo di capo del partito divenne contrastato.

Dopo una lotta interna con il presidente del partito Van Rij, De Hoop Scheffer si dimise da ""leader"".

Gli successe Jan Peter Balkenende, acquisendo il posto di capolista del CDA alle elezioni del 15 maggio 2002.

Ministro degli Affari esteri.
Le elezioni del 2002 vennero vinte dal CDA, che acquisì il diritto di esprimere il capo ed i ""posti-chiave"" del governo.

Il nuovo primo ministro Balkenende designò De Hoop Scheffer alla carica di ministro degli Affari esteri per la breve durata del suo primo governo, confermandolo anche nel secondo, costituito dopo le elezioni del 22 gennaio 2003.

Una politica ""atlantista"".
Nel 2003, la politica estera dei Paesi Bassi, che fu in larga parte determinata da De Hoop Scheffer e Balkenende, fu caratterizzata dalla loro approvazione dell'Operazione Libertà Irachena, nonostante la formula adottata (""appoggio ""politico"" ma non ""militare"""") presentasse un carattere ambivalente.

Nel 2003, in qualità di ministro degli Esteri olandese, Jaap de Hoop Scheffer fu il ""presidente di turno"" dell'Organizzazione per la sicurezza e la cooperazione in Europa.

Segretario generale della NATO.
De Hoop Scheffer è stato dal 5 gennaio 2004 al 31 luglio 2009 l'undicesimo Segretario generale della NATO, succedendo a Lord Robertson, che occupava la carica dal 1999. Il suo vice era l'ambasciatore italiano Claudio Bisogniero.

"
"Francesco Gardi

Le località di nascita e di morte sono sconosciute, come non note rimangono anche le notizie biografie relative alla sua formazione musicale. Incerte sono anche le date della sua nascita e morte.

Si sa che nel 1786 debuttò a Modena come operista con l'opera seria ""Enea nel Lazio"".

Dal 1787 al 1791 fu direttore del coro femminile e compositore presso l'Ospedale dei Derelitti, a Venezia, e dal 1797 circa prestò servizio come maestro di cappella presso l'Ospedale dei Mendicanti.

In vent'anni di attività operistica scrisse numerosi lavori, soprattutto di stampo comico e basandosi principalmente i libretti di Giuseppe Maria Foppa.

Suo ultimo lavoro fu una cantata in onore di Gioacchino Murat, cognato di Napoleone Bonaparte, composta nel 1809.

Opere.
Sono note 26 opere di Gardi; l'anno e la città si riferiscono alla prima rappresentazione.

"
"Carpo

Il carpo è la parte dello scheletro dell'arto superiore che congiunge il radio con il metacarpo. È compreso nella regione del polso. Esso risulta composto da otto ossa brevi disposte su due file, delle quali una prossimale ed una distale. 



Doccia carpale.
Articolandosi tra loro, le ossa del carpo costituiscono sul lato palmare la doccia o tunnel carpale.

La doccia carpale è uno spazio del polso, posto volarmente, attraverso il quale scorrono i tendini dei muscoli flessore superficiale delle dita, flessore profondo delle dita e flessore lungo del pollice. Tale doccia è delimitata lateralmente e medialmente da quattro rilievi tubercolari:


Il legamento trasverso del carpo, tendendosi sull'apice dei quattro rilievi, trasforma la doccia carpale in un canale osteo-fibroso detto tunnel carpale.

"
"Basilica di San Clemente in Santa Maria dei Servi

La basilica di Santa Maria dei Servi, il cui nome completo è San Clemente in Santa Maria dei Servi è una basilica di Siena che si trova sul colle che domina Valdimontone, in piazza Manzoni.

Storia.
I Serviti arrivarono a Siena intorno al 1250, provenendo dal loro primo convento di Monte Senario, fondato precedentemente nel 1234. Inizialmente stabilitisi fuori città, furono invitati dal comune a costruire la loro chiesa entro le mura cittadine, sul sito attuale dove allora sorgeva la chiesa parrocchiale di San Clemente. La costruzione del convento poté quindi iniziare pochi anni dopo il 1250, grazie anche ad una donazione di terreni da parte della famiglia Tolomei e ad una donazione di laterizi (materiale da costruzione) da parte del comune. Il nuovo convento inglobò la chiesa parrocchiale preesistente di San Clemente, spiegando l'origine del nome del convento.

I lavori di costruzione procedettero a rilento e durarono per quasi tre secoli. Entro la metà del XV secolo fu completato il transetto e le cappelle terminali in stile gotico. Nel 1471-1528 venne costruito il corpo longitudinale della chiesa con le sue tre navate in stile rinascimentale. Artefice fu Ventura Turapilli che lavorò su un disegno di Baldassarre Peruzzi. Il 18 maggio 1533 avvenne la consacrazione della chiesa a lavori non ancora terminati. I lavori strutturali interni terminarono infatti solo nel 1537, con l'acquisto di quattro colonne per la divisione delle tre navate, mentre la facciata quattrocentesca non fu mai terminata.

In età barocca vennero aggiunti gli altari laterali. Nel 1750 venne aggiunta la gradinata di accesso alla basilica. Il transetto e altre parti vennero stilisticamente rivoluzionati tra la fine dell'800 e gli inizi del '900 su progetto prima di Giuseppe Partini poi di Agenore Socini, in stile neogotico.

Il campanile fu costruito nei secoli XIV-XV in stile romanico. Fu restaurato in tempi successivi e radicalmente nel 1926, quando furono aggiunte anche le cuspidi centrale e angolari in cima al campanile, contribuendo a farlo somigliare a quello de Duomo di Siena.

L'interno.
Il corpo longitudinale.
La pianta della chiesa è a croce egizia, con un corpo longitudinale a tre navate e cinque campate, un transetto sporgente dotato di cappelle terminali e cinque cappelle ricavate dalla parete di fondo della chiesa. Di queste cinque, la cappella centrale maggiore è più alta, larga e profonda.

Lo stile rinascimentale fiorentino domina nel corpo longitudinale, costruito da Ventura Turapilli nel 1471-1528 su disegno di Baldassarre Peruzzi o del Porrina. Questo è impostato sul contrasto tra l'intonaco bianco e la pietra serena grigia, su archi a tutto sesto con cassettoni dipinti entro l'arco, capitelli in stile corinzio con imposta d'arco rialzata e travi in ferro a stabilizzare gli archi. Tuttavia, a differenza delle chiese rinascimentali fiorentine la volta della navata centrale è dotata di archi trasversali entro cui su collocano volte a crociera. A crociera sono anche le volte delle navate laterali, dove dominano archi a sesto acuto.

Entro le pareti delle navate laterali sono scavate nicchie con volte a botte e cassettoni dipinti entro cui sono collocati altari barocchi. Fa eccezione la prima cappella a destra, che è ricavata entro il campanile e quindi più profonda e strutturalmente diversa dalle altre. Tra le molte opere conservate entro questi altari si segnalano:


Alla prima colonna destra un'elegante acquasantiera con parti della fine del Duecento

Il transetto e le cappelle di fondo.
Lo stile rinascimentale che caratterizza le tre navate del corpo longitudinale si ritrova anche nei bracci del transetto. Le cappelle del presbiterio invece sono in stile gotico, risalenti ai primi due secoli della costruzione dell'edificio (XIII e XIV), anche se molte decorazioni sono neogotiche, dei secoli XIX e XX. Le cappelle sono in tutto sette, cinque sulla parete di fondo della chiesa (di cui una centrale maggiore più voluminosa) e due a livello delle terminazioni del transetto. Sono molte le opere d'arte in esse contenute, soprattutto del Trecento. Tra queste si segnala:


Le opere moderne.
Nei secoli XIX - XX, in occasione della ristrutturazione, numerosi artisti collaborarono alla ridecorazione delle cappelle, specialmente quelle absidali, quali Alessandro Franchi, Ulisse de Matteis, Giovanni Brunacci, Giuseppe Catani. A titolo di esempio, nella terza cappella di destra del corpo longitudinale è esposta una tela di Alessandro Franchi (1888) raffigurante l<nowiki>'</nowiki>""Apparizione della Madonna ai sette santi fondatori dell'Ordine"".

Organo a canne.
Nella basilica si trova l'organo a canne Mascioni ""opus 370"", costruito nel 1925. Originariamente a trasmissione pneumatica e collocato sopra un'apposita cantoria in controfacciata, nel 1926 venne spostato nel coro, dietro la pala dell'altare maggiore e nel 2008 è stato restaurato ed ampliato dalla ditta Vegezzi Bossi; in tale occasione, fra le altre cose, è stata cambiata la trasmissione divenendo mista (meccanica per i manuali e il pedale, elettronica per i registri e le combinazioni).



"
"Elefenore

Elefenore è una figura della mitologia greca, figlio di Calcodonte.

Fu un pretendente di Elena. Dopo aver ucciso senza volerlo il nonno Abante, venne obbligato all'esilio. Partecipò alla guerra di Troia, ma per poter radunare il suo esercito da esiliato, radunò gli uomini da uno scoglio posto innanzi all'isola di Eubea. 
Fu ucciso dall'eroe troiano Agenore.
"
"Reykjanes

Reykjanes (o Reykjanesskagi) è una penisola situata nel sudovest dell'Islanda, vicino alla capitale Reykjavík.

Descrizione.
La penisola è contraddistinta da attività vulcanica, mentre ampie distese di lava fanno sì che la vegetazione sia scarsa. Nella parte più meridionale della penisola vi sono numerose sorgenti termali e solforiche, intorno al lago Kleifarvatn e all'area geotermale di Seltún nei pressi di Krýsuvík.

A Svartsengi si trova inoltre una centrale per lo sfruttamento dell'energia geotermica dell'area di Gunnuhver, vicino a cui è stata costruita una stazione termale che utilizza le acque calde e ricche di minerali che provengono dalla centrale; la piscina all'aperto è nota col nome di ""Bláa Lónið"", Laguna Blu.

Nella penisola si trovano città di pescatori, come Grindavík e Njarðvík, e la città di Keflavík, ove si trova una base militare statunitense e l'aeroporto internazionale Leifur Eriksson.

Sulla penisola c'è il faro di ""Reykjanesviti"", il più vecchio dell'isola, costruito nel 1878 nei pressi della scogliera sud occidentale di ""Reykjanestá"". Sulla punta a nord ovest, invece, nei pressi di Garður, si trova il faro di Garðskagaviti, sede anche di un museo.


"
"Costano

Costano è una frazione del comune di Bastia Umbra (PG).

A circa 4 km a sud del capoluogo, si trova a 191 ed è popolato da 782 abitanti (dati censimento Istat 2001). La pronuncia esatta del nome è ""Costàno"".

Storia.
Il nome deriva dal latino ""costa"", perché il paese sorge lungo la scarpata fluviale dell'antico corso del fiume Chiascio. Nel significato più esteso, dunque, ""Costanum"" sta ad indicare il concetto di ""terra lungo la scarpata"". Proprio in questa zona, nel III secolo, fu martirizzato san Rufino, primo vescovo della città di Assisi: inviso ai dominatori romani per la sua opera di evangelizzazione, venne annegato nel fiume legandogli al collo una macina in pietra. Le sue spoglie vennero conservate e venerate in questo luogo, fino al V secolo quando furono traslate nella città di Assisi.
Intorno al 1403 l'aspetto di Costano era quello di un castello, evolutosi a partire da un fortilizio esistente sin dal XIV secolo, che si trovava proprio al confine tra le terre di Perugia e quelle d'Assisi.

Nel 1817, per ordine diretto dello Stato Pontificio, Costano passò dal contado di Assisi a quello della ricostituita Bastia Umbra, in maniera definitiva. Costano è conosciuta per la produzione della porchetta e per essere il paese d'origine del calciatore della nazionale Andrea Ranocchia.


Economia.
A partire dagli anni cinquanta si ebbe lo sviluppo di numerosi allevamenti suini; la zona di Costano è infatti nota in tutta la regione per essere la patria dei ""porchettari"", ossia di diverse aziende che producono il classico maialino arrosto secondo la ricetta umbra, venduto in occasione di mercati, sagre, e manifestazione dai caratteristici ambulanti con i loro furgoncini bianchi.
La zona è anche stata nota in passato per la buona produzione artigianale di carri e botti.


"
"Alcione (figlia di Eolo)

Alcione () è un personaggio della mitologia greca, figlia di Eolo e di Enarete e sposa di Ceice.

Mitologia.
Sposò Ceice, il re di Eraclea Trachinia e la loro vita fu così felice che tra di loro si chiamavano con i nomi di due dei, ""Zeus"" ed Hera. 
Il re degli dei si indignò per questo affronto e scatenò una tempesta mentre Ceice era in viaggio per mare, facendolo annegare. La sua ombra apparve ad Alcione che, intuitane la morte, si gettò nelle acque per raggiungerlo.

Gli dèi ne ebbero pietà e trasformarono entrambi in ""alcioni"" (un tipo di uccello non bene identificato, probabilmente un martin pescatore o una specie di gabbiano). Il nido dei due sposi, costruito vicino al mare, veniva continuamente distrutto dalle onde. Zeus ebbe nuovamente pietà e placò il mare per sette giorni, prima e dopo il solstizio d'inverno, affinché potessero riprodursi.

Per questo gli alcioni erano consacrati a Teti e considerati un collegamento tra cielo e mare. Divennero anche il simbolo di una rapida pace e di tranquillità.
"
"DJ Promo

Biografia.
Promo inizia la sua carriera di dj nel 1992, organizzando piccole feste a cui partecipavano già allora i più noti artisti del genere. Nel 1995 cominciò a farsi notare al grande pubblico con un remix gabber della nota canzone dei No Doubt: ""Don't speak"".
Nel 2000, insieme al collega X-ess, crea una propria etichetta discografica: la ""The Third Movement"". Questa ospita le produzioni anche di molti altri artisti ed è ancora oggi una delle più note etichette del genere hardcore. 
Nel 2005 Promo partecipa in media tre volte a settimana a piccoli e grandi eventi in giro per l'Europa ed ha all'attivo più di 100 produzioni.
Un importante momento della sua carriera è stato nel 2003, quando ha concluso l'importante evento del ""Sensation black"", Ancora oggi è uno dei dj più famosi della scena hardcore.
Il sound di Promo è sempre stato innovativo ed in continuo mutamento, infatti crea spesso tracce anche di altri sottogeneri, con diversi pseudonimi (come per esempio ""Rude awakening"").

"
"Massimo Brutti

Biografia.
Laureato in giurisprudenza, è professore ordinario di diritto romano presso l'Università La Sapienza di Roma. Politicamente vicino al Partito Comunista Italiano, fu favorevole alla svolta della Bolognina con cui il PCI si trasformò in Partito Democratico della Sinistra e con il PDS venne eletto senatore nel 1992; ha confermato il suo seggio a Palazzo Madama per cinque legislature consecutive (facendosi eleggere in Campania nelle elezioni politiche del 2006 in quota Democratici di Sinistra) e nel corso della sua carriera politica ha fatto parte di numerose commissioni parlamentari.

Dal 28 aprile del 2006 è vicepresidente del Comitato parlamentare per i servizi di informazione e sicurezza e per il segreto di Stato: in questa veste ha duramente criticato il collega Paolo Guzzanti che, a suo dire, ha gestito in maniera faziosa la commissione sul Dossier Mitrokhin da lui presieduta.

Dal 1986 al 1990 è membro laico del Consiglio Superiore della magistratura.

Massimo Brutti, che dal 2002 è il responsabile del settore giustizia dei DS, è stato sottosegretario al Ministero della Difesa nel primo governo Prodi e nel primo governo D'Alema ed al Ministero dell'Interno nel secondo governo D'Alema e nel secondo governo Amato.
"
"Hengill

Il vulcano Hengill si trova nell'Islanda sud-occidentale, a sud di Þingvellir. Il vulcano copre un'area di circa 100 chilometri quadrati. Esso è ancora attivo, come testimoniano le sorgenti termali e i vapori che fuoriescono dal terreno, ma l'ultima eruzione documentata è di oltre 2000 anni fa. Di questa regione fa parte il piccolo villaggio di Hveragerði.

È una primaria fonte di energia per il sud del paese, infatti vi si trova la centrale di ""Hellisheiði"" per lo sfruttamento dell'energia geotermica, sulla sponda occidentale del lago Þingvallavatn. Quest'area, con le sue montagne e sorgenti termali, è ottima per il trekking.

Alcune leggende e saghe sono connesse con la regione del vulcano Hengill; per esempio, quella riguardante la troll Jóra: si dice che essa attendesse nascosta innocenti viandanti o cavalieri sul sentiero per il ""Dyrafjöll"", fino a che un giovane contadino non l'uccise mentre dormiva.

"
"Deidamia

Deidamia (in greco antico Δηϊδάμεια) è un personaggio della mitologia greca, figlia di Licomede re di Sciro.

Mitologia.
Sposò Achille mentre l'eroe era alla corte del padre, dove era stato celato dalla madre Teti sotto spoglie femminili affinché non partisse per la guerra di Troia; dal loro matrimonio nacque Neottolemo (detto anche Pirro). 
La fanciulla fu abbandonata dall'eroe incinta del bambino, a causa dell'astuto stratagemma messo a punto da Ulisse per ottenere la partecipazione di Achille al conflitto. Deidamia concesse la partenza del figlio Neottolemo una volta che i capi Achei lo reclamarono ed al termine della guerra di Troia venne data in sposa ad Eleno figlio di Priamo. Talune tradizioni attribuiscono la maternità di Neottolemo alla figlia di Agamennone, Ifigenia.

Dante parla di Deidamia nei versi 61-62 del canto XXVI dell'Inferno, in riferimento all'inganno col quale Ulisse e Diomede scoprirono Achille mentre si trovava a Sciro: """"Piangevisi entro l'arte per che, morta, / Deïdamìa ancor si duol d'Achille"""".


"
"Enio (divinità)

Enio (in greco antico: Ἐνυώ, ""Enūṓ"") è una figura della mitologia greca, personificava l'urlo furioso della battaglia.

Si tratta di una divinità femminile associata ad Ares e perciò alla guerra. Non ha una propria mitologia, anche se il fratello Enialio appare in uno stralcio del libro XX <nowiki>dell'</nowiki>""Iliade"". V'è anche la possibilità che Enialio sia uno pseudonimo dello stesso Ares.

Enio corrisponde alla dea italico-romana chiamata Bellona.

"
"Gianclaudio Bressa

Biografia.
Dopo la maturità classica ha lavorato per vari anni come consulente aziendale.

Ha iniziato la carriera politica con la Democrazia Cristiana nel 1988 nell'Amministrazione comunale di Belluno dove è stato eletto consigliere il 18 luglio 1988 e ha ricoperto la carica di assessore fino al 1990. Successivamente viene eletto a sindaco dal 1990 al 1993. Ricopre nuovamente la carica di consigliere comunale fino al luglio 1995.

Dopo lo scioglimento della DC e la fondazione del Partito Popolare Italiano, viene eletto deputato alle elezioni politiche del 1996.

È stato Sottosegretario alla Presidenza del Consiglio nel primo governo D'Alema e nel secondo governo Amato, occupandosi soprattutto dei diritti delle minoranze linguistiche e autonomie speciali, di funzione pubblica e affari regionali e redigendo, nell'ambito della riforma del Titolo V della Costituzione, il nuovo comma 3 dell'articolo 116 dedicato all'autonomia differenziata.

Dopo aver confermato il suo seggio a Montecitorio nelle politiche del 2001, nelle liste della Margherita, è stato vicepresidente della Commissione Affari Costituzionali. Nel 2005 ha scritto il libro ""Quel ""pasticciaccio brutto"" della riforma costituzionale. 164 motivi per non volerla"", in riferimento al tentativo di riforma costituzionale della Casa delle libertà.

È stato eletto per la terza volta alla Camera dei deputati nel 2006 con la lista dell'Ulivo, nella circoscrizione Trentino-Alto Adige-Südtirol. È presidente della Commissione dei Sei per l'autonomia della provincia autonoma di Bolzano e uno dei vicepresidenti del gruppo parlamentare dell'Ulivo-Partito Democratico.

Alle Elezioni politiche italiane del 2013 è eletto alla Camera dei deputati come capolista della lista del Partito Democratico nella circoscrizione Trentino-Alto Adige. In quell'occasione è stato l'artefice dell'accordo elettorale tra il Partito Democratico e Südtiroler Volkspartei.

Già membro della Commissione paritetica per le norme di attuazione dello statuto del Trentino Alto Adige, ne è diventato presidente il 4 febbraio 2014.

Il 28 febbraio 2014 è stato nominato sottosegretario agli Affari Regionali, carica che lascia il 12 dicembre 2016, quando contestualmente diventa Sottosegretario alla Presidenza del Consiglio nel Governo Gentiloni. In seguito alle dimissioni del ministro per gli affari regionali Enrico Costa assume la delega il 26 luglio 2017.

Alle elezioni politiche italiane del 2018 è candidato nel collegio uninominale di Bolzano per il Senato della Repubblica, dove risulta eletto.
"
"Celentano
"
"Taneto

Taneto (""Tanèi"" in dialetto reggiano) è una frazione del comune di Gattatico in provincia di Reggio nell'Emilia. Sorge nella classica campagna reggiana, caratterizzata da vasti appezzamenti agricoli. Dista 3,1 chilometri da Gattatico ed è situato nei pressi della Via Emilia e del torrente Enza che divide la provincia di Reggio Emilia da quella di Parma. Deriva il suo nome da ""Tannetum"", un municipio romano attualmente identificata da alcuni con il paese di Sant'Ilario d’Enza in provincia di Reggio Emilia, da altri invece proprio con il piccolo centro di Taneto, a circa 1 km a nord di tale paese, in virtù della chiara persistenza toponomastica della città scomparsa 

La frazione è raggiungibile in autostrada grazie al casello dell'Autostrada A1 ""Terre di Canossa - Campegine"".

Storia.
Plinio il Vecchio ricorda per la ""Regio Octava"" augustea il demotico ""Tannetani"". ""Tannetum"" è inoltre definita ""polis"" da Flegonte . Polibio e Livio la ricordano per la prima volta nel 218 a.C., all'interno delle operazioni militari connesse con le fasi di fondazione delle colonie latine di ""Placentia"" e Cremona. I triumviri incaricati della deduzione, a seguito di una sollevazione di genti galliche, furono costretti a riparare a ""Mutina"" e il pretore Lucio Manlio, partito con la sua legione per soccorrerli, fu a sua volta attaccato dai Galli e dovette trincerarsi a ""Tannetum"" ad attendere l’intervento dell’altro pretore, Gaio Atilio .
Nella tarda antichità il centro si riduce ad un semplice villaggio e viene citato dall’Itinerarium Burdigalense di IV secolo d.C. non come ""civitas"" ma come semplice ""mutatio"": questa riduzione progressiva, che porta fino alla scomparsa del centro, che ne rende oggi difficoltosa l'ubicazione.
L'ubicazione di ""Tannetum"" con Sant'Ilario d'Enza è una ipotesi supportata da diversi dati, tra cui:

Tuttavia la recente presentazione del Piano Strutturale Comunale (PSC) del Comune e della relativa, aggiornata, cartografia archeologica riporta pochi rinvenimenti riferibili all'età romana nel centro storico di Sant'Ilario d’Enza e la grande maggioranza di essi si riferisce a contesti funerari. 

A favore invece dell'ubicazione di ""Tannetum"" con Taneto vi sono altri dati:
Nel luglio 2016 sono iniziate le indagini archeologiche in questa zona da parte dell'Università ""La Sapienza"" di Roma e Università della Danimarca Meridionale (di Odense).

Dopo secoli di buio in corrispondenza dell'Alto Medioevo, si trova una testimonianza dell'esistenza di un centro abitato in un documento risalente al 1299, conservato in Curia a Reggio Emilia, nel quale viene citata per la prima volta la chiesa di Taneto.

Per tutto il Medioevo e fino all'Ottocento ripetute ridefinizioni dei confini diocesani e ducali opposero Taneto a Sant'Ilario d'Enza, che furono divisi per secoli dal solo canale della Spelta.
"
"Deipile

Deipile (o Deifile) è una figura della mitologia greca, era figlia di Adrasto, mitico re di Argo e sorella di Argia.

Sposò Tideo e dal loro matrimonio nacque Diomede.

"
"Battaglia dell'Alma

La battaglia dell'Alma (20 settembre 1854), la prima battaglia terrestre della guerra di Crimea (1854–1856), ebbe luogo nelle vicinanze del fiume Alma in Crimea. Un esercito anglo-francese ottenne una grande vittoria contro l'armata russa del generale Menshikov, che perse circa 6.000 soldati. Il generale Saint Arnaud comandava le forze francesi, mentre lord Raglan quelle britanniche.

L'Alma è un piccolo corso della Crimea, il suo percorso è da Est a Ovest e sbocca nella baia di Calamita.

Preludio.
Tra il 4 e il 17 settembre 1854 le forze anglo-francesi sbarcarono sulla costa occidentale della penisola di Crimea circa 60 chilometri a nord di Sebastopoli, nella baia di Calamita. Sebbene disorganizzate e indebolite dalla malattia (principalmente colera e dissenteria) la mancanza di opposizione a questo sbarco permise di stabilire una testa di ponte nell'interno a 6 chilometri dalla costa.

Il 20 settembre 1854 i due eserciti si diressero verso sud, la marcia prevedeva il guado di tre fiumi e fu al secondo di questi (l'Alma) che i Russi decisero di opporre resistenza. L'esercito russo era numericamente inferiore a quello anglo-francese e occupava una posizione difensiva naturale. Gli anglo-francesi si accamparono sulla sponda nord del fiume, dove il suolo era gentilmente inclinato verso il fiume. La costa meridionale occupata dai russi era una scogliera alta 12 metri che cominciava dalla foce estendendonsi per almeno tre chilometri nell'entroterra dove incontrava una collina meno ripida, ma ugualmente alta conosciuta come Telegraph Ill di fronte al villaggio di Bouliouk sull'altra sponda del fiume. A est di questo si trovava Kourgane Hill, la chiave della situazione, un caposaldo i cui campi di fuoco coprivano quasi tutte le linee di avvicinamento. Per proteggere Kourgane Hill da attacchi di fanteria erano state costruite due ridotte, la Ridotta Inferiore sul pendio orientale e la Ridotta Maggiore su quello occidentale. La strada per Sebastopoli passava tra Telegraph e Kourgane Hill ed era battuta dal fuoco delle batterie russe situate sulle colline e nella stretta valle tra di esse.

L'esercito russo comandato dal generale Aleksandr Sergejevič Menšikov forte di 36.000 uomini e 122 cannoni e poco meno di 5.000 cavalli, si era schierato sulle alture della riva sinistra del fiume Alma, rafforzandole con numerose ridotte, per contrastare il passaggio agli alleati.

La sera del 19 settembre questi erano accampati sulle rive del fiumicello Bulganak, ove una colonna di cavalleria russa venne a fare una ricognizione. I generali concentrarono il piano di attacco contro i Russi, esso consisteva nel far aggirare la sinistra dei Russi dalla Divisione Bosquet, con l'appoggio delle navi a vapore della flotta, mentre le truppe inglesi, dal canto loro avrebbero cercato di avvolgere la destra. Si sperava che almeno una delle due manovre avvolgenti dovesse riuscire, nel qual caso l'esercito russo sarebbe stato costretto ad abbandonare la linea dell'Alma.

Disposizioni per l'attacco e schieramento.
In base al piano stabilito, le truppe alleate il mattino del 20 settembre avanzarono e si schierarono a cavallo della strada Eupatoria-Sebastopoli, i francesi a destra e i britannici a sinistra nel modo seguente cominciando dalla destra:
A sinistra della strada:

Compiuto lo schieramento verso mezzogiorno gli alleati avanzarono iniziando l'attacco. I russi avevano appostato nel fondo alla vallata, coperti da alberi e di giardini e piena di caseggiati, numerosi tiratori, armati di carabine di precisione che accolsero le teste delle colonne con una viva fucileria.

La Divisione Bosquet, procedendo sulla fronte per attuare la manovra avvolgente, passò per prima il fiume affermandosi sul ciglio delle alture, efficacemente appoggiata dal fuoco delle navi, e tosto sostenuta dalla divisione di Canrobert e da una brigata della 4ª Divisione di riserva inviate in suo aiuto. La 3ª Divisione marciò diretta al centro delle posizioni, collegandosi a sinistra con gli inglesi. Il movimento avvolgente di questi, all'estrema sinistra, ostacolato dalla cavalleria russa e da reparti appostati sulle alture, non ebbe successo.

Appena la Divisione Bosquet apparve sulle alture, pronunciando nettamente la manovra avvolgente, avvenne l'attacco generale: i giardini di fondo vallata, da dove partiva un acceso fuoco di fucileria, furono occupati, l'artiglieria si avvicinò iniziando a cannoneggiare i battaglioni russi scaglionati sulle pendici a sostegno dei tiratori che ripiegavano, e tutta la prima linea, incalzandoli, scalò le pendici delle alture e ne occupò il ciglio. A questo punto venne fatta avanzare la seconda linea e l'artiglieria della riserva e i Russi volsero in ritirata protetti dalla cavalleria.

Alla sinistra i britannici, nonostante si trovassero di fronte a posizioni fortificate ed alla massa principale dei russi, seguirono il movimento raggiungendo anch'essi le alture. Il quel momento gravitò sopra di loro lo sforzo maggiore dei russi che fu reso vano da una conversione a sinistra da parte delle truppe francesi, ordinata opportunamente dal maresciallo di Saint Arnaud. Le truppe russe furono inseguite soltanto dal fuoco di alcune batterie, data la scarsezza della cavalleria alleata.

La battaglia fu caratterizzata dal successo della manovra avvolgente della Divisione Bosquet, resa possibile dall'inerzia del comandante russo che non seppe contrattaccarla a tempo.

Gli alleati perdettero oltre tremila uomini, i russi milleottocento morti, dei quali 45 ufficiali e duemilatrecento feriti.

Dopo la battaglia i russi ripiegarono dietro la Cernaia a sud-est di Sebastopoli.

Curiosità.
In seguito alla vittoria ""Alma"" divenne popolare come nome per le ragazze britanniche. Inoltre molti pub e strade vennero intitolate a questa battaglia. A Parigi la battaglia è ricordata dal ""Pont de l'Alma"" che attraversa la Senna e anche diverse strade francesi ne portano il nome.

"
"Generalità
"
"Diomedea (mitologia)

Diomedea () in latino ""Xūthus, -i"") è un personaggio della mitologia greca, figlia di Xuto e probabilmente di Creusa. 

Mitologia.
Sposò Deioneo re della Focide ed ebbe da lui i figli Asterodia, Aenetus, Attore, Phylacus e Cefalo quest'ultimo sposo di Procri figlia di Eretteo.
"
"Editrice La Stampa

L'Editrice La Stampa S.p.A. è stata una casa editrice italiana, parte del gruppo Fiat Chrysler Automobiles. Fino al 31 dicembre 2014 ha pubblicato il principale quotidiano torinese, ""La Stampa"". L'ultimo presidente, eletto il 13 marzo 2008, è stato John Elkann.

Oltre al quotidiano, l'editrice ha anche pubblicato vari libri, scritti per la maggior parte da collaboratori del giornale, come Massimo Gramellini e Luciana Littizzetto.

Storia.
Storica editrice del quotidiano torinese, la società ha fatto parte del Gruppo Fiat. Fino al 2012 è stata controllata da Fiat S.p.A. (dal 2014 Fiat Chrysler Automobiles) tramite la sussidiaria editoriale Itedi - Italiana Edizioni. Quell'anno Itedi si è fusa per incorporazione in Editrice La Stampa.

Il 2 agosto 2014 l'azienda ha annunciato, in un comunicato congiunto con la ""Società Edizioni e Pubblicazioni"" (SEP) di Carlo Perrone, editrice del quotidiano genovese ""Il Secolo XIX"", il progetto di fusione per incorporazione della SEP nella prima, creando così una nuova società denominata ""Italiana Editrice S.p.A."", partecipata da Fiat Chrysler Automobiles per il 77% e dalla famiglia Perrone per il 23%. L'operazione finanziaria comprendeva anche l'integrazione delle sussidiarie pubblicitarie e mass media, come Publikompass (di Ed. La Stampa), Publirama e Radio19 (entrambe di SEP).

L'accordo ha avuto efficacia a partire dal 1º gennaio 2015. Da quella data ""La Stampa"" e ""Il Secolo XIX"" sono pubblicati da Italiana Editrice S.p.A. Il nuovo gruppo editoriale ha sotto contratto 240 giornalisti tra le redazioni dei due quotidiani che, insieme, hanno una quota giornaliera di 260.000 copie vendute, alla pari delle altre maggiori testate italiane (come il ""Corriere della Sera"" o ""la Repubblica"").
"
"Playing My Game

Playing My Game è il primo album della cantante norvegese Lene Marlin, uscito sul mercato europeo il 27 aprile 1999.
"
"Antiope (figlia di Nitteo)

Antiope (in greco antico Ἀντιόπη) è un personaggio della mitologia greca, figlia di una divinità fluviale del fiume Asopo in Beozia secondo Omero o del re di Tebe Nitteo e di Polisso secondo altri.

Mitologia.
Antiope fu sedotta da Zeus che le si presentò con le sembianze di satiro. Quando si accorse di essere incinta, per sfuggire alle ire del padre, si rifugiò presso Epopeo, il re di Sicione, dove ella partorì i due gemelli Anfione e Zeto. I due gemelli furono esposti ma presto raccolti e allevati da un pastore impietosito. 
Nitteo morì di dolore, lasciando l'incarico di andarla a riprendere al proprio fratello Lico. Questi fece guerra a Epopeo, lo uccise, riportò Antiope prigioniera a Tebe e ne abbandonò i figli sul monte Citerone.
Antiope venne incatenata e maltrattata dallo zio Lico e da Dirce sua moglie, ma riuscì un giorno a fuggire incontrando i figli che, a sua insaputa, erano sopravvissuti allevati da un pastore. Essi vendicarono la madre uccidendo Lico e Dirce. Dioniso per questo punì Antiope facendola impazzire. Fu poi risanata da Foco, figlio di Ornizione, che divenne suo sposo.

Un'altra versione del mito la vede riconosciuta, dopo la sua fuga, dalla zia Dirce, la quale si era recata sul Citerone per prendere parte ad una festa bacchica, ed ordinò a due pastori di ucciderla legandola sulle corna di un toro infuriato. Questi erano Anfione e Zeto che, quando riconobbero la madre, inflissero la morte designata per Anfione alla stessa Dirce. Una volta morta, il suo cadavere venne gettato in una fonte presso il Tebe e che da lei venne chiamata Dircea. I due gemelli sono anche noti come i ""Dioscuri Tebani"", per differenziarli da Castore e Polluce. 

Antiope viene anche chiamata col patronimico Nitteide.

La sua storia era narrata nell<nowiki>'</nowiki>""Antiope"" del tragediografo latino Marco Pacuvio, che a sua volta aveva tratto la sua opera da un originale greco, giunto a noi soltanto in maniera frammentaria, di Euripide.
"
"Elettra (pleiade)

Elettra (in greco antico Ἠλέκτρα) è un personaggio della mitologia greca ed una delle Pleiadi, figlie di Atlante e di Pleione.

Nella mitologia.
Gli amori con Zeus.
Elettra, insieme a due delle sue sorelle, fu amata da Zeus; dalla loro unione nacque Dardano, il capostipite della dinastia di Troia, il quale abbandonò la terra in cui la Pleiade l'aveva dato alla luce per recarsi in Troade. Il figlio secondogenito che ebbe da Zeus era Iasione, il quale da adulto fu amante della dea Demetra. Infine ebbe anche una figlia, Armonia che il padre degli dèi assegnò come sposa all'eroe Cadmo.

Talvolta le si attribuiva un quarto figlio che avrebbe sempre avuto da Zeus, Emazione, che, al contrario dei suoi fratelli, rimase in Samotracia e qui vi regnò fino alla sua morte.

La vicenda del Palladio.
La leggenda di Elettra si ricollegava anche al sacro Palladio. Zeus, colpito da un violento amore per lei, volle violentarla ma la fanciulla fuggì e cercò asilo gettandosi presso il prezioso simulacro. Tuttavia a nulla servì poiché Zeus riuscì nel suo intento e rese incinta la giovane. Del sangue caduto, segno della perduta verginità, cadde sulla statua, profanandola. Adirata, la dea Atena, proprietaria del simulacro, scaraventò il Palladio e la stessa Elettra sulla terra. Oppure fu lo stesso Zeus, irato per l'opposizione di Elettra, a gettarla indignato sulla terra.

Secondo altre leggende fu proprio Elettra a donare il sacro simulacro a suo figlio Dardano, il quale la pose all'interno della città che fondò, come protezione per l'intera rocca.

La fine.
Al termine della guerra di Troia, Elettra, che aveva assistito dall'alto del cielo a tutte le gesta dei discendenti del suo illustre figlio, si consumò di dolore alla vista della mitica città di Troia in fiamme. Per la disperazione fu tramutata, insieme alle sue sorelle, in stella, nell'attuale costellazione delle Pleiadi.

La leggenda «italica».
La versione della leggenda che davano le popolazioni italiche era ben diversa; la Pleiade Elettra, moglie del re etrusco Corito, (secondo alcune leggende figlio di Zeus e della stessa Elettra) diede al marito due figli: Dardano e Iasione.


"
"Spheniscus magellanicus

Lo Spheniscus magellanicus, o Pinguino di Magellano, classificato da J.R. Forster nel 1781 sullo stretto di Magellano venne da questi definito anche con il nome di ""Aptenodytes magellanicus"".

Animale monotipico, è talvolta considerato conspecifico dello ""Spheniscus humboldti"" e dello ""Spheniscus demersus"". Le tre specie ugualmente vanno talvolta a comporre una superspecie.

Distribuzione.
Lo ""Spheniscus magellanicus"" è diffuso sulle coste marine meridionali dell'America del sud (ovvero dal Cile e dall'Argentina centrali fino al Capo Horn) e delle isole Falkland.

Aspetti morfologici.
Alto mediamente 45 centimetri, corporatura robusta (pesa 2,7-4,8 Kg), il piumaggio compatto ed impermeabile di colore nero sulla testa e sul dorso e bianco attraversato da due strisce nere sul ventre, ali ridotte a rigidi moncherini e con le zampe palmate spostate ben indietro

Habitat.
È un tipico pinguino delle zone meridionali.

Si nutre di pesci, come tutti i tipi di pinguini, anche se per colpa del grande inquinamento globale ha dovuto adattarsi ad altri tipi di pesci di cui non è abituata la loro dieta.

Riproduzione.
Il ciclo riproduttivo inizia verso la fine di agosto. I maschi riproduttori arrivano per primi sulla terraferma e preparano i nidi, sempre nello stesso luogo che li ha visti nascere e sempre gli stessi, scavati sotto la terra o tra le radici dei cespugli.
Tra la prima e seconda settimana di settembre arrivano le femmine, e, dopo un breve corteggiamento, avvengono gli accoppiamenti, che portano, tra la fine di settembre e l'inizio di ottobre, alla deposizione delle uova, non più di due per nido.

Maschio e femmina, molto uniti in questa fase del ciclo, si alternano nella cova e nella ricerca del cibo, costituito essenzialmente da pesce, senza mai lasciare incustodito il nido, in quanto predatori di mare (gabbiani, procellarie e stercorari) e di terra (gatti selvatici e volpi) sono sempre in agguato.

Il periodo di incubazione dura circa 40 giorni, e verso la fine di ottobre iniziano a schiudersi le uova e a comparire i pulcini, i ""pichones"", lunghi non più di 13 cm, pesanti 60 grammi e ricoperti di un sottile piumaggio grigio, in tutto e per tutto dipendenti dai genitori, che per tre mesi ne cureranno l'alimentazione, rigurgitando nel becco dei nati il cibo predigerito. A dicembre i piccoli già escono dal nido e affollano la colonia, e ben presto alla peluria si sostituisce il caratteristico piumaggio bianco e nero che permetterà loro di affrontare i rigori delle acque oceaniche.

Spostamenti.
Terminata la muta annuale del piumaggio, tra la fine di marzo e l'inizio di aprile tutta la colonia abbandona la terraferma per ritornare all'oceano, dirigendosi probabilmente verso nord, come confermano gli avvistamenti lungo le coste del Brasile e dell'Uruguay di esemplari marcati nel Chubut.
Relazioni con l'uomo.
Nel 2011 un pescatore brasiliano, Joao Pereira De Souza, trovò in mare un esemplare di Spheniscus Magellanicus (Pinguino Di Magellano) sporco di catrame, ci mise una settimana a pulirlo e poi gli diede da mangiare pesce sempre. Gli diede nome Dimdim. Dopo 11 mesi tornò al suo habitat, al largo di Argentina e Cile. Ogni estate da quel momento in poi, percorre 8000 chilometri per arrivare alle coste brasiliane e cercare il suo salvatore, perché solo da lui si fa prendere in grembo, si fa accarezzare e si fa dar da mangiare.

"
"Generalità (carattere della norma)

La generalità è il carattere della norma giuridica che non si rivolge ad uno o più soggetti determinati ma ad una pluralità indeterminata di soggetti. Si pensi ad una norma che punisce l'omicidio, la quale si rivolge ad una pluralità indeterminata di soggetti (tutti coloro che hanno commesso un omicidio), non ad un soggetto determinato (Tizio che ha commesso un omicidio). È ""generale"" la norma che possiede tale carattere, ""particolare"" (o ""ad personam"") quella che non lo possiede.

Collegamento con l'astrattezza.
La generalità della norma è collegata all'astrattezza, sebbene possano esistere norme astratte ma non generali e norme generali ma non astratte. L'una e l'altra rispondono ad una triplice esigenza: ovviare all'impossibilità pratica per l'ordinamento di prevedere tutte le possibili combinazioni e varianti che si possono verificare nella realtà; assicurare la certezza del diritto, prevedendo compiutamente ""a priori"" le regole cui i soggetti si debbono attenere; assicurare uniformità di disciplina e, quindi, parità di trattamento.

Vi possono essere diversi gradi di generalità ed astrattezza: il massimo grado di generalità è raggiunto dalle norme che si rivolgono a ""chiunque"" (si pensi all'art. 575 del Codice penale italiano: ""Chiunque cagiona la morte di un uomo è punito con la reclusione non inferiore ad anni ventuno""), il massimo grado di astrattezza da quelle che si riferiscono a ""qualunque fatto"". Le norme che presentano il massimo grado di generalità e astrattezza sono dette ""di diritto comune"" o ""generale"", in contrapposizione alle norme ""di diritto speciale"" che delimitano la classe dei soggetti cui si rivolgono o dei fatti cui si riferiscono, sottraendoli all'applicazione del diritto comune (si noti che anche queste norme sono generali ed astratte, ma tale carattere è circoscritto entro la classe dei soggetti o fatti da esse delimitata).

Un tempo si riteneva che la generalità, assieme all'astrattezza, fosse carattere essenziale della norma giuridica. Oggi, invece, una diffusa impostazione teorica, risalente ad Hans Kelsen, ritiene che l'esercizio di un potere si risolva sempre nella produzione di una norma giuridica, sia quando si estrinseca in ""atti normativi"", quelli che rientrano tra le fonti del diritto (costituzione, legge, regolamento ecc.), sia quando si estrinseca in altri ""atti precettivi"", quali sono i provvedimenti amministrativi e giurisdizionali ed i negozi giuridici di diritto privato, solo che, nel secondo caso, le norme prodotte non hanno i caratteri di generalità ed astrattezza che presentano invece le norme prodotte dalle fonti del diritto. Peraltro, anche atti formalmente normativi possono in certi casi contenere norme non generali ed astratte: ne è un esempio la cosiddetta ""legge-provvedimento"", legge meramente formale priva di contenuto normativo.

Collegamento con la tipicità.
La norma generale non può però ricadere nell'eccesso opposto, cioè quello di recare una formulazione generica ed indeterminata: sarebbe al limite dell'illegittimità costituzionale, anche al di fuori dell'ambito dell'articolo 25 Cost. (in cui è prescritto il principio di tipicità della norma penale). Il meccanismo entro cui la norma giuridica opera è infatti quello di una fattispecie astratta, ma non polisemica al punto tale da non consentire la sussunzione al suo interno di singoli casi concreti, ben distinti da quelli che non rientrano nella volontà di normazione del Legislatore. In caso contrario l'arbitrio dell'interprete (giudice o amministratore) violerebbe il principio del legittimo affidamento del cittadino.


"
"Commissario europeo per la tutela dei consumatori

Il Commissario europeo per la Tutela dei Consumatori è un membro della Commissione europea. Il primo commissario a ricoprire tale incarico è la bulgara Meglena Kuneva, a partire dal 1º gennaio 2007. Prima che la Bulgaria e la Romania entrassero nell'Unione Europea, un solo commissario era in carica della Direzione Generale Salute e Tutela dei Consumatori. Ciò è accaduto anche dal 2010 al 2013, infatti i due incarichi sono stati ""riunificati"" con l'insediamento della nuova Commissione Barroso II. Dal 1º luglio 2013, invece, l'incarico è stato di nuovo separato ed affidato al croato Neven Mimica. Attualmente l'incarico è affidato alla ceca Věra Jourová.
"
"William Nicholson

Nato a Londra nel 1753, dopo aver terminato gli studi scolastici fu allievo della Compagnia Britannica delle Indie Orientali effettuando due viaggi. Successivamente divenne un rappresentante e poi, nel 1775, si stabilì per qualche anno ad Amsterdam come agente di vendita di ceramiche. Ritornato a Londra cominciò a dedicarsi alla scrittura, sotto l'influenza di Thomas Holcroft, impegnandosi nella letteratura leggera per periodici e assistendo Holcroft nella redazione di rappresentazioni teatrali e novelle. Nel frattempo lavorò alla stesura di ""An Introduction to Natural Philosophy"", che fu pubblicato con grande successo nel 1781. Poco più tardi tradusse da Voltaire ""Elements of the Newtonian Philosophy"" e diversi trattati di chimica francesi, dedicandosi a tempo pieno al lavoro scientifico e al giornalismo filosofico.

Nel 1784 fu nominato segretario alla ""General Chamber of Manufacturers of Great Britain"" e nel 1791 stabilì rapporti con la neonata ""Society for the Encouragement of Naval Architecture"". Dedicò molta attenzione alla costruzione di vari macchinari per il taglio, la produzione di lime, la stampa cilindrica ecc. Inventò anche un aerometro. Nel 1799 fondò una scuola a Londra dove egli stesso insegnò filosofia naturale e chimica. Nel 1797 diede vita al ""Journal of Natural Philosophy, Chemistry and the Arts"", generalmente noto come ""Nicholson's Journal"", che rappresentò la prima tipologia di pubblicazione scientifica di tal genere in Gran Bretagna; fu portata avanti fino al 1814. Verso il 1800 scoprì la decomposizione dell'acqua a seguito di elettrolisi e nel 1809 diede alle stampe la ""British Encyclopaedia"", ovvero ""Dictionary of Arts and Sciences"" (6 volumi, Londra).

Durante gli ultimi anni della sua vita, Nicholson si dedicò principalmente all'ingegneria idraulica. Morì a Londra il 21 maggio 1815.Scrisse un'autobiografia che si ritiene fosse esistita fino alla fine del diciannovesimo secolo, ad oggi sembra sia andata persa.

Con lo studio di Nicholson,del 1797. sulle torpedini,descrisse i piccoli elettrofori sovrapposti quali colonne dell'organo elettrico del pesce che indirizzarono Alessandro Volta alla scoperta dell'organo elettrico artificiale con solo conduttori metallici.
"
"Embraer Legacy 600

L'Embraer Legacy 600 è un business jet usato per voli a medio raggio. L'aereo è caratterizzato da ali lunghe e sottili con winglet in posizione bassa; ha una coppia di turbofan Rolls-Royce AE 3007 montati nella sezione di coda della fusoliera e un'ampia deriva verticale a T con ampi piani orizzontali.

Storia.
Embraer ha derivato il proprio business jet dalla famiglia di velivoli regionali ERJ 145; più precisamente dalla versione accorciata ERJ 135 con alcune modifiche come le winglet e l'aggiunta di un serbatoio supplementare. 

Il Legacy è stato lanciato sul mercato durante il salone aeronautico di Farnborough nel 2000 come concorrente al Challenger di Bombardier. Il prototipo effettuò il suo primo volo nel 2001. .

"
"Another Day (Dream Theater)

Another Day è un singolo del gruppo musicale statunitense Dream Theater, pubblicato il 1º luglio 1993 come unico estratto dal secondo album in studio ""Images and Words"".

La canzone.
Seconda traccia dell'album, il testo di ""Another Day"" è stato interamente composto dal chitarrista John Petrucci e si riferiscono alla lotta del padre contro il cancro. A partire dalla seconda strofa del brano, è possibile ascoltare un assolo di sassofono, eseguito da Jay Beckenstein degli Spyro Gyra.


"
"Spheniscus mendiculus

Lo Spheniscus mendiculus, o Pinguino delle Galapagos, classificato da Sundevall nel 1871, è un uccello che appartiene alla famiglia dei Spheniscidae.

Sistematica.
Privo di sottospecie, è quindi monotipico.

Aspetti morfologici.
È lungo 48–53 cm, pesa intorno ai 2,2 chilogrammi. È considerato quello di minori dimensioni fra gli appartenenti al suo genere.

Distribuzione e habitat.
Come dice anche il nome lo si trova quasi esclusivamente sulle Galápagos, è il pinguino che vive più a Nord, a cavallo dell'Equatore.

Biologia generali.
Alimentazione.
Il pinguino delle Galapagos, come ogni altro pinguino, si nutre principalmente di pesci. Sta soffrendo come altri uccelli del suo ordine dell'innalzamento delle temperature (riscaldamento globale), che fanno sì che riesca a trovare meno pesci di quelli preferiti per la sua dieta.

"
"Cadmo

Cadmo () è un personaggio della mitologia greca, figlio di Agenore, re di Tiro e di Telefassa, nonché fratello di Europa. È considerato il fondatore della città greca di Tebe.

Mitologia.
Quando la sorella Europa venne rapita da Zeus, il padre Agenore lo inviò coi fratelli Fenice e Cilice, alla sua ricerca, ordinando di non tornare prima d'averla trovata. 
Così ogni fratello alla fine si disperse e, una volta stabilitisi in nuove terre lungo le coste del mediterraneo, divennero eponimi e capostipiti di altri popoli.

Cadmo iniziò recandosi presso l'oracolo di Delfi per avere consiglio. L'oracolo gli suggerì di interrompere la ricerca, poiché sarebbe stato il fondatore di una nuova città. Avrebbe dovuto seguire una vacca e, quand'essa si fosse fermata, lì edificare la città.

Di lì a poco Cadmo e i suoi compagni incrociarono una vacca diretta a oriente e la seguirono. L'animale si fermò solo al centro della Beozia: qui Cadmo decise di edificare la città. Nel frattempo volle sacrificare la vacca alla dea Atena, ma nel mentre i suoi compagni stavano per attingere l'acqua d'una sorgente lì vicina, il drago che la custodiva li attaccò.
Cadmo accorse e riuscì a uccidere il mostro, ma i suoi compagni erano tutti morti. Rimasto da solo, Cadmo decise di portare a termine comunque il sacrificio. Atena, per riconoscenza, gli comparve e gli suggerì di seminare i denti del drago. Cadmo lo fece e d'un tratto da ogni dente spuntò un uomo armato (gli sparti).

Cadmo lanciò astutamente dei sassi tra di loro che, credendosi assaliti, si scagliarono l'uno contro l'altro. Ne sopravvissero solo cinque, che aiutarono Cadmo a costruire la ""Cadmea"", la rocca della nuova città di Tebe.

Cadmo sposò Armonia, figlia di Ares e Afrodite, e al matrimonio fu presente l'intero Olimpo.

Dall'unione tra Cadmo e Armonia nacquero quattro bambine: Ino, Agave, Autonoe e Semele. Una di loro, Agave, sposò Echione (uno degli sparti) e il loro figlio, Penteo, in seguito ereditò il regno del nonno Cadmo.
Ebbe anche un figlio, Polidoro, da cui discendono i Labdacidi (Labdaco, Laio e Edipo).

In vecchiaia Cadmo e Armonia, quando Dioniso distrusse la casa reale (vedi Menadi), furono esiliati in Illiria dove furono trasformati in serpenti.
Alla loro morte, però, Cadmo ed Armonia furono portati, come predetto da Dioniso, non nell'Ade bensì sull'Olimpo grazie al padre Ares. 

Il ritrovamento di Europa non avvenne mai.

"
"Hyrule

Hyrule è un luogo immaginario dove si svolgono la maggior parte dei videogiochi della serie ""The Legend of Zelda"", creato dalla immaginazione di Shigeru Miyamoto.

Fin dal primo episodio per NES, le dimensioni di questa terra sono enormi e il giocatore deve esplorarla tutta per poter finire il gioco. Pur avendo assunto forme diverse ad ogni episodio della serie, i suoi elementi tipici sono rimasti gli stessi: il paesaggio è assolutamente eterogeneo, dove aspre montagne e verdi foreste si alternano a torridi deserti e a profondi laghi. La terra di Hyrule è costellata di ""dungeon"", le sezioni base dei giochi di Zelda. Questi luoghi sono dei labirinti pieni di trappole e di pericoli e sono sorvegliati da mostri temibili, che il protagonista deve affrontare per raggiungere il suo scopo.

Storia.
Hyrule nasce con la colonizzazione degli Sheika che costruirono torri e sacrari imponenti.

Popolazioni.
Nel mondo di Hyrule si possono trovare delle razze molto particolari. Per esempio in """", vi si possono trovare gli Zora (pesci antropomorfi che vivono nei laghi e nei fiumi), i Goron (esseri nerboruti e muscolosi fatti in parte di pietra che posseggono una forza sorprendente e che vivono nei vulcani), i Kokiri (esseri simili a folletti dei boschi che vestono di verde e sono perennemente giovani), le Gerudo (una tribù di ladre composta da sole donne, e nella quale ogni cento anni nasce un solo uomo, destinato a diventare il loro capo), i Minish (folletti che appaiono solo in """" che vivono nei boschi, nella città di Hyrule e nelle montagne, con vestiti di colori vivaci e visibili solo dai bambini) e gli Hylian (la razza dominante, di cui fanno parte anche Link e Zelda).

In """", Hyrule, insieme al Lago Hylia, assume una forma davvero immensa. Si trovano oltretutto una grande varietà di razze. Sono ancora presenti gli Zora, i Goron e gli Hylian, mentre nella Foresta Sacra, dove è detenuta la Spada Suprema, appare un elfo, a guardia del luogo. Sempre in ""Twilight Princess"", appare una nuovissima razza: gli Eterei, che vivono nei cieli. Per quanto riguarda le Gerudo e i Kokiri, questi si sono estinti con il passare dei decenni. Nel gioco, per riempire questo vuoto, si possono trovare invece i Moblin (esseri di colore verde che servono il male che vivono nelle lande e nei passaggi montagnosi, ispirati ai Goblin) e una felice coppia di Yeti (esseri che vivono sulle montagne gelide e desolate).
"
"Another Day (Lene Marlin)

Another Day è il secondo album della cantante norvegese Lene Marlin.
"
"Lost in a Moment

Lost in a Moment è il terzo album della cantante norvegese Lene Marlin.
"
"Rafael Guízar Valencia

Biografia.
Fu vescovo di Veracruz-Jalapa dal 1919; sua sorella, Maura Degollado Guízar, era la madre di Marcial Maciel, fondatore dei Legionari di Cristo.

Beatificato da papa Giovanni Paolo II nel 1995, è stato canonizzato il 15 ottobre 2006 da papa Benedetto XVI.



"
"Epigoni

Gli Epigoni, figure della mitologia greca, sono i figli dei sette capi che combatterono contro Tebe (vedi I sette contro Tebe).

Il nome ""epigoni"", dal greco ἐπίγονος (""nato dopo""), significa ""coloro che vennero dopo"" e cioè la seconda generazione. Il termine epigono conserva, in italiano, il significato di ""continuatore""/""imitatore"". Del mito degli epigoni esiste anche la tragedia ""I Discendenti"" di Sofocle.

Mito.
Dieci anni dopo la vicenda dei loro padri, per vendicarne la morte, gli Epigoni ripresero la guerra contro Tebe, guidati da Alcmeone o da Adrasto. Cominciarono col saccheggiare i villaggi attorno alla città, provocando l'intervento dei tebani che, guidati dal re Laodamante, furono sconfitti. Nella battaglia morì Egialeo ucciso da Laodamante che a sua volta fu ucciso da Alcmeone.

I nomi più probabili degli Epigoni (diversi a seconda dell'autore) sono: Adrasto, Anfiloco, Alcmeone (figlio di Anfiarao), Egialeo (figlio di Adrasto), Diomede (figlio di Tideo), Promaco (figlio di Partenopeo), Stenelo (figlio di Capaneo), Tersandro (figlio di Polinice), Eurialo (figlio di Mechisteo).

Epigoni dei diadochi.
Sono detti ""epigoni"" (greco: Επίγονοι, ""Epigonoi"", ""discendenti""), nella storia ellenistica, i figli e i discendenti dei diadochi (i generali macedoni che alla morte di Alessandro Magno, nel 323 a.C., si contesero il controllo del suo impero).

"
"The Roots of Guns N' Roses

The Roots of Guns N' Roses è un album compilation contenente vecchi brani degli Hollywood Rose, uscito il 22 giugno 2004 per l'etichetta discografica Deadline Music (Cleopatra Records).

Il disco.
L'album, prodotto da Chris Weber ex chitarrista del gruppo, raccoglie diverse demo, le prime cinque sono le versioni originali, le cinque successive sono remixate dal chitarrista dei Guns N' Roses Gilby Clarke, e le ultime cinque remixate da Fred Coury, batterista dei Cinderella, che partecipò anche ad un tour con i Guns N' Roses.

I brani remixati da Gilby Clarke, ""Shadow of Your Love"" e ""Reckless Life"" erano stati registrati con il primo chitarrista dei GNR Tracii Guns.

I brani ""Anything Goes"" e ""Reckless Life"" furono poi reincisi dai GNR e comparsi rispettivamente sugli album ""Appetite for Destruction"" e ""G N' R Lies"".

Curiosamente, Saul Hudson (Slash), Duff McKagan e Steven Adler vennero accreditati come compositori, assieme a Rose, Weber e Stradlin, dei brani ""Anything Goes"", ""Shadow of Your Love"" e ""Reckless Life"" originariamente degli Hollywood Rose, che vennero poi ripresi dai Guns N' Roses. Infatti quando Rose, Weber e Stradlin composero quei brani, non avevano relazioni con Hudson, McKagan e Adler, e li scrissero ancora prima di fondare i Guns N' Roses con questi tre membri. Presumibilmente per questioni legali quindi, i tre brani sono erroneamente accreditati come composti anche da Hudson, McKagan e Adler, quando realmente vennero scritti solo da Rose, Weber e Stradlin ancora prima di avere una qualche relazione con i primi.

Il 18 gennaio 2005 è stata stampata la versione giapponese per la Sony, con un bonus DVD.


"
"Paola Balducci

Biografia.
Allieva di Giovanni Conso e di Giuliano Vassalli, si è laureata in Giurisprudenza, all'Università di Roma La Sapienza. È professore associato di diritto processuale penale presso l'Università del Salento.

Ha fatto parte della commissione che ha elaborato il nuovo Codice di procedura penale.

Dal 1976 esercita la professione di avvocato; è iscritta nell'Albo speciale dei Cassazionisti dal 1990.

È stata consulente per l'Alto Commissariato Straordinario del Governo per le iniziative Antiracket ed Antiusura (2000).

Nel 2002 è candidata in quota Verdi come componente laico del Consiglio Superiore della Magistratura ottenendo 105 voti, troppo pochi per essere eletta dal Parlamento in seduta comune.

Dal maggio 2005 al giugno 2006 ha ricoperto la carica di Assessore al Diritto allo Studio - con deleghe all'Università, alla pubblica istruzione, alla ricerca scientifica e ai beni culturali - nella Regione Puglia.

Elezione a deputato.
Alle elezioni politiche del 2006 è candidata alla Camera dei Deputati nelle liste della Federazione dei Verdi nelle circoscrizioni ""Lazio 1"" (in quinta posizione) e ""Puglia"" (sempre in quinta posizione), risultando la prima dei non eletti nella ""circoscrizione Puglia"".

Il 4 luglio 2006, in seguito alle dimissioni di Domenico Lomelo (che la precedeva in lista), viene eletta deputato della XV Legislatura.

Alla Camera dei Deputati ha svolto i seguenti incarichi: Capogruppo dei Verdi in Commissione Giustizia; Vicepresidente del Comitato permanente per i problemi penitenziari; Componente del Comitato parlamentare per i procedimenti d'accusa e Membro della Giunta per le autorizzazioni.

Alle elezioni politiche del 2008 è ricandidata alla Camera dei Deputati, nella ""circoscrizione Lazio 1"", nelle liste de ""La Sinistra l'Arcobalen""o (lista elettorale di ""sinistra"" di cui fanno parte anche i Verdi), tuttavia non viene rieletto in quanto la suddetta lista non supera la soglia di sbarramento del 4% a livello nazionale (fermandosi al 3.08% dei consensi).

Dal giugno 2008 fa parte del Consiglio direttivo dell'Eurispes.

La Fondazione Bellisario le ha assegnato la ""Mela D'Oro"" per l'impegno professionale ed accademico nel settore della giustizia (XXI Ediz. Premio Ballisario, Roma, 19 giugno 2009).

Il 18 settembre 2013 viene eletta, dal Senato della Repubblica Italiana, membro del Consiglio di presidenza della Corte dei conti.

Componente del Consiglio Superiore della Magistratura.
Il 23 settembre 2014 è eletta con 521 voti componente del Consiglio Superiore della Magistratura in quota SEL con quorum dei 3/5 dei votanti pari a 509 risultando la seconda eletta nell'undicesimo scrutinio (preceduta dal Sen. Avv. Pierantonio Zanettin con 525 voti in quota Forza Italia) andando così a completare con gli ultimi due mancanti il plenum del CSM con gli otto membri eletti dal Parlamento in seduto comune. 

Il nome della Balducci è spuntato negli ultimi scrutini come accordo tra il PD e SEL in cambio del sostegno dei vendolani a Luciano Violante per il centrosinistra e Donato Bruno per il centrodestra come candidati alla Corte Costituzionale a discapito del M5S che si era opposto duramente a qualsiasi trattativa di votare il ticket Violante-Bruno (in cambio del loro candidato al CSM) boicottando le votazioni precedenti che così perde il posto che gli sarebbe spettato di diritto nel CSM come primo partito alle Politiche alla Camera e principale forza di opposizione (che scottava però anche la divisione tra il candidato ufficiale del movimento sostenuto da Grillo e dalla rete, il Prof. Avv. Alessio Zaccaria, docente ordinario di Diritto privato e direttore del Centro per la Ricerca e l'Insegnamento del Diritto Privato Europeo presso l'Università di Verona e l'ex deputato PCI e magistrato cassazionista Nicola Colaianni, docente di Diritto Ecclesiastico presso l'Università di Bari secondo più votato dalla rete sostenuto da un gran numero di parlamentari). Tuttavia mentre PD e Forza Italia risultano fondamentali per l'elezione di Balducci quelli dei vendoliani non sono sufficienti per eleggere Violante e Bruno alla Consulta che vengono fermati. I precedenti eletti sono stati: il Sottosegretario di Stato al MEF l'on. avv. Giovanni Legnini, il Sindaco di Arezzo l'avv. Giuseppe Fanfani entrambi in quota PD (524-499 quinto scrutinio-10 settembre), l'ex Vicepresidente della Camera l'On. Avv. Antonio Leone in quota NCD (517 sesto scrutinio-11 settembre), l'ex Sottosegretario di Giustizia e Salute dei Governi Berlusconi la Sen. Avv.Maria Elisabetta Alberti Casellati in quota FI, la docente di diritto processuale penale all'Università di Napoli la Prof.ssa Teresa Bene tecnico in quota PD, l'ex Ministro della Salute del Governo Monti e Reggente di Scelta Civica l'On. Avv. Renato Balduzzi (489- 486- 486 settimo scrutinio - 15 settembre)


"
"Dante Pasqua

Carriera scacchistica.
Maestro ASIGC del gioco per corrispondenza.
Nel 1963 vinse il 15º Campionato italiano per corrispondenza, ottenendo 13 punti su 15 (+11 =4 -0).

"
"Valentino Brosio

Biografia.
Biografo di personalità letterarie, artistiche e mondane, giornalista, cineproduttore, studioso d'arte e collezionista, Valentino Brosio (cugino dello statista Manlio Brosio, fratello dello scenografo Gino Brosio) si laureò in Legge a Torino, sua città di nascita, nel 1925. Abbandonò ben presto la carriera di avvocato, per seguire quella di scrittore e giornalista professionista. Ebbe dal Touring Club Italiano l'incarico di redigere i primi volumi della collana illustrata ""Attraverso l'Italia"" (1927-1931). Negli stessi anni, insegnò Storia dell'Arte a Torino; fu corrispondente viaggiante de ""La Sera"" di Milano e collaborò a molti altri giornali e riviste (""Corriere Padano"", ""Telegrafo"", ""Gazzetta del Popolo"", ""Illustrazione Italiana"", ""Sapere"", ""Emporium"", ecc.).

Nel 1938 Brosio si occupò di cinematografia. Dopo tre film fatti con Angelo Besozzi, direttore di produzione, divenne lui stesso direttore di produzione nel 1940. Diresse e organizzò circa sessanta film, tra i quali ""Due milioni per un sorriso"", ""Un colpo di pistola"", ""I Promessi sposi"", ""Giuseppe Verdi"", ""La più bella donna del mondo"", ecc.
Fu titolare del Corso di Organizzazione della Produzione presso il Centro Sperimentale di Cinematografia. Realizzò, come produttore, film (da quelli melò di Raffaello Matarazzo alla pellicola sofisticata di Renoir) e documentari. Fondò l'Associazione dei Direttori di Cineproduzioni (A.D.C.), della quale fu Presidente.
Nel 1945-1946 fu Presidente di Cinecittà e intraprese la ristrutturazione degli studi. Uno dei suoi libri, il ""Manuale del Produttore cinematografico"", ottenne il Premio Napoli nel 1956.

Autore di una quarantina di libri di storia dell'arte e biografie di personaggi della letteratura, dell'arte e della Belle Époque, Brosio seguitò l'attività giornalistica su quotidiani (""Il Tempo"", ""La Nazione"") e riviste, fino al compimento degli ottanta anni. Continuò a scrivere sul settimanale ""Il Borghese"" di Mario Tedeschi fino alla morte di questo direttore, nel 1993.

Proseguì con la pubblicazione di libri di divagazioni e di memorie, che riassumono la sua vita, le sue conoscenze e i suoi interessi di collezionista e di ""bon vivant"" (come lo definì Giorgio Calcagno su ""La Stampa""). Sin dal 1930, Brosio praticò l'arte grafica, componendo molte decine di collage a trompe-l'œil.

Tenente di Cavalleria, Brosio al momento dell'armistizio nel 1943 passò le linee e soggiornò a Napoli per più di un anno con Leo Longanesi, Mario Soldati, Riccardo Freda, Mario Camerini e altri colà sfollati, collaborando a Radio Napoli con quotidiani commenti di politica e di costume, usando lo pseudonimo ""Allobrogo"".

Filmografia.
Produttore.
""(elenco parziale)""




"
"Martha Gellhorn

Autrice di reportage di viaggio, è inoltre considerata una delle più grandi corrispondenti di guerra del XX secolo; è stata infatti testimone dei più importanti conflitti internazionali che hanno avuto luogo nel corso dei suoi 60 anni di carriera. La Gellhorn è stata anche la terza moglie dello scrittore statunitense Ernest Hemingway, dal 1940 al 1945. All'età di 89 anni, malata e quasi completamente cieca, ha messo fine alla sua vita ingerendo del veleno in pillole.

Primi anni.
Nata a St. Louis, Missouri, Martha Gellhorn si diplomò alla John Burroughs School per poi frequentare il Bryn Mawr College a Filadelfia. Nel 1927 abbandonò gli studi per intraprendere la carriera di giornalista. I suoi primi articoli apparvero nel ""The New Republic"". Nel 1930, decisa a diventare una corrispondente all'estero, partì per la Francia dove per due anni lavorò presso la ""United Press Bureau"" di Parigi. Durante la sua permanenza in Europa divenne un'attivista del movimento pacifista e parlò di queste sue nuove esperienze nel suo primo libro, ""What Mad Pursuit"" (""1934"").

Al suo ritorno negli Stati Uniti, Gellhorn fu ingaggiata da Harry Hopkins come investigatrice per la ""Federal Emergency Relief Administration"" per la quale doveva scrivere dei puntuali rapporti sull'impatto della Grande depressione sugli Stati Uniti. I suoi rapporti catturarono l'attenzione di Eleanor Roosevelt e le due donne instaurarono un forte legame d'amicizia destinato a durare per tutta la vita. Le sue scoperte per conto dell'agenzia sono alla base del racconto ""The Trouble I've Seen"" (1936).

La guerra in Europa.
Martha Gellhorn incontrò Ernest Hemingway per la prima volta durante un viaggio di famiglia a Key West, in occasione del Natale 1936. I due si misero d'accordo per partire assieme in Spagna dove Gellhorn avrebbe dovuto fare da corrispondente per la Guerra civile spagnola per conto del ""Coller's Weekly"". La coppia festeggiò assieme il Natale 1937 a Barcellona. Più tardi, dalla Germania, Gellhorn riportò dell'ascesa di Adolf Hitler e nel 1938 si trovava in Cecoslovacchia. Dopo lo scoppio della Seconda guerra mondiale, avrebbe raccontato questi e altri numerosi eventi di portata storica, nel suo libro ""A Stricken Field"" (1940). Gellhorn, durante la Seconda guerra mondiale, è stata corrispondente anche in Finlandia, Hong Kong, Burma, Singapore e Inghilterra. La Gellhorn era la giornalista che rimase con Indro Montanelli il giorno del bombardamento sovietico di Helsinki. Essendo donna non avrebbe potuto assistere come giornalista allo sbarco in Normandia, ma pur di essere presente all'evento, si imbarcò comunque, fingendosi inizialmente un'infermiera e poi seguendo di nascosto le truppe. Anni dopo disse: """"Seguivo la guerra ovunque riuscissi a raggiungerla."""" È stata la prima giornalista a portare testimonianza del campo di concentramento di Dachau, appena dopo la liberazione.

Dopo aver vissuto con Hemingway per quattro anni, i due si sposarono nel 1940. Sempre più irritato dalle lunghe assenze della Gellhorn dovute al suo mestiere di corrispondente, Hemingway le scrisse una lettera quando lei dovette partire per il fronte italiano nel 1943, dicendole:"" ""Are you a correspondent, or wife in my bed?"""" (""""Sei una corrispondente, o moglie nel mio letto?""""). Dopo quattro anni di litigioso matrimonio, si separarono nel 1945.

Maturità.
Dopo la guerra, la Gellhorn ha lavorato per The Atlantic Monthly, facendo reportage sulla Guerra in Vietnam, sulla Guerra dei sei giorni in Medio Oriente e sulle guerre civili nel'America centrale.
La guerra in Vietnam la colpì molto e nei suoi articoli era evidente la critica verso il governo americano. Fu in Vietnam nel 1966 ma non poté più ritornarci perché non gradita. All'età di 81 anni partì improvvisamente per Panama a testimoniare l'invasione statunitense. Solo allo scoppio della guerra in Bosnia nel 1990, ammise di essere troppo vecchia per partire, dicendo: """"You need to be nimble."""" (""""Bisogna essere agili."""")

In quegli anni visitò anche il Brasile e fece un reportage sul fenomeno dei ""bambini di strada"".
Gellhorn ha pubblicato un considerevole numero di libri, inclusa una raccolta di articoli sulla guerra (""The Face of War"", 1959), sul maccartismo (""The Lowest Trees Have Tops"", 1967), sui suoi viaggi, anche in compagnia di Hemingway (""Travels with Myself and Another"", 1978) e una raccolta di articoli del suo periodo di militanza nel movimento pacifista (""The View From the Ground"", 1988).

Martha Gellhorn morì a Londra nel 1998 all'età di 89 anni, togliendosi la vita dopo una lunga battaglia contro il cancro ed essendo ormai quasi completamente cieca. Dopo la sua morte, in suo onore è stato istituito il ""Martha Gellhorn Prize for Journalism"".

Una raccolta delle sue lettere è stata pubblicata postuma nel 2006.

Matrimoni e relazioni.
Martha Gellhorn esercitava enorme fascino sugli uomini, soprattutto su quelli eroici e coraggiosi. Si è sposata due volte ma ebbe innumerevoli amanti, che inevitabilmente tentavano di sposarla.

La sua prima relazione importante fu con l'economista francese Bertrand de Jouvenel, dal 1930 quando lei aveva solo 22 anni, sino al 1934. Nel 1935 ebbe probabilmente una relazione con H.G. Wells e l'anno successivo con Paul Willert e col giornalista newyorkese Allen Grover.

Dopo il divorzio da Hemingway nel 1945, la Gellhorn si risposò nel 1954 col direttore della rivista Time Thomas Stanley Matthews e divorziò nel 1963.

Nel 1949 Martha Gellhorn adottò un bambino da un orfanotrofio italiano vicino a Prato, Alessandro, a cui diede il nome Sandy. Inizialmente si dimostrò una madre devota, ma si rese presto conto di non essere davvero una donna materna. Affidò Sandy per un lungo periodo ad alcuni parenti. La Gellhorn fu poi molto delusa nel vedere suo figlio trasformato in un giovane adulto vuoto e indolente. In seguito si rivolgerà a lui con queste parole: """"You are a poor and stupid little fellow in my eyes."""" (""""Ai miei occhi sei solo un povero e stupido piccolo omino"""").


Televisione.
Martha Gellhorn è stata interpretata dall'attrice Premio Oscar Nicole Kidman nel film televisivo Hemingway & Gellhorn, che parla della sua relazione con Hemingway. Sia il film che l'interpretazione della Kidman sono stati apprezzati dalla critica. Per il suo lavoro, la Kidman ha ottenuto una nomination agli Emmy Awards.
"
"Eteocle

Eteocle (in greco antico Ἐτεοκλῆς) è una figura della mitologia greca, era il primogenito di Edipo.

Mito.
Secondo la tradizione tebana Edipo non abbandonò la città dopo essersi accecato, ma si chiuse in una delle camere più remote del palazzo. Il regno, intanto, era gestito da Creonte, fratello di Giocasta.

I suoi figli, Eteocle e Polinice, crescendo, mostrarono una profonda malvagità sia nei suoi confronti sia verso gli ordini del re. Edipo, a causa di ciò, li maledisse e pregò gli dei affinché si uccidessero a vicenda.

Una volta raggiunta l'età per regnare, Eteocle e Polinice, essendo gemelli e non potendo vantare un diritto certo sul trono, si accordarono per istituire una forma di diarchia, regnando insieme, a turno, un anno alla volta. Fu estratto a sorte chi avrebbe iniziato per primo: Eteocle. Ma quando Polinice doveva salire al trono, Eteocle lo fece esiliare, escludendolo dalla successione al trono. Polinice si recò quindi ad Argo, dove regnava Adrasto.

Polinice, con l'aiuto dello stesso Adrasto (si veda la voce ""Sette contro Tebe""), tentò con ogni mezzo di riconquistare il trono di Tebe, ma durante i combattimenti i due fratelli si uccisero a vicenda, compiendo la maledizione di Edipo.
Al corpo di Eteocle furono tributati gli onori di difensore della città, mentre quello di Polinice fu lasciato insepolto, per ordine del re Creonte (si veda la voce ""Antigone"").
Quando infine i due fratelli vennero posti insieme sul rogo per essere bruciati, tanto era l'odio che li aveva caratterizzati in vita che le fiamme del rogo si divisero in due.
L'episodio verrà successivamente ripreso da Dante nel XXVI canto dell'Inferno per descrivere la fiamma biforcuta in cui si trovano Ulisse e Diomede.
Addirittura le ombre (versione greca dell'anima cristiana) dei due fratelli continuarono a combattere anche dopo la morte.

Collegamenti con la cultura ittita.
Da alcuni (a partire dall'ittitologo svizzero Emil Forrer, nel 1924), la figura di Eteocle è stata accomunata a quella di Tawagalawa, un personaggio noto nelle fonti Ittite come sovrano degli Ahhiyawa, popolazione che si tende a identificare con gli Achei.

Tawagalawa è protagonista - seppur marginale - della Lettera di Tawagalawa. In questa lettera Tawagalawa sarebbe indicato come ""fratello"" del gran re acheo, Attarsiya (che potrebbe suggerire una corrispondenza con Atreo) e si chiede il suo aiuto in un contrasto (databile con molta approssimazione alla prima metà del XII secolo avanti cristo, anche se forse è del 1220 a.C.) contro Piyama-Radu (Priamo, re di Troia) alleato degli Ahhijawa, ""pirata"", ""ribelle"", ""avventuriero"" e usurpatore, tra l'altro, di Wilusa (Ilios-Troia) di cui i sovrani ittiti vorrebbero l'estradizione.

Da questa fonte sembrerebbe che i due sovrani Ahhijawa controllano Milawanda dove hanno insediato un sovrano, tale Atpa, che ha contratto parentela con Piyama-Radu.

Scarna e comunque poco probabile è l'ipotesi partorita da Forrer di una corrispondenza tra il mitico sovrano tebano e il potente uomo politico Ahhijawa che poteva trattare quasi da pari a pari il sovrano Ittita e il principe ereditario.
"
"Atreo

Atreo () è una figura della mitologia greca, figlio di Pelope e di Ippodamia, fratello di Tieste e padre di Agamennone e Menelao.

Etimologia.
Il nome potrebbe derivare dalle parole greche ""ateirés"" = ""indomabile"", ""àtreston"" = ""intrepido"", o ""ateròn"" = ""accecato dal male"". Il personaggio compare nell<nowiki>'</nowiki>""Iliade"".

Il mito.
Atreo, insieme a suo fratello Tieste, uccise il fratellastro Crisippo, attirandosi la maledizione paterna. Atreo e Tieste si rifugiarono presso i Danaidi che regnarono a Micene (Stenelo e poi Euristeo) e succedettero a essi dopo che furono sterminati dagli Eraclidi.

Una versione vuole che Euristeo, re di Micene e nipote di Atreo, delegasse a quest'ultimo la reggenza durante la sua spedizione contro gli Eraclidi. Euristeo però morì in battaglia, e Atreo venne nominato re dai notabili della città. Un'altra versione racconta invece di un oracolo che avrebbe invitato i Micenei a scegliere un nuovo sovrano, dopo che Stenelo - il quale aveva fatto chiamare i cognati Atreo e Tieste - ed Euristeo erano morti.

A questo punto Atreo dovette rispettare la promessa fatta ad Artemide di sacrificarle « il più bel capo del suo gregge ». Tuttavia, dopo aver ucciso l'agnello, ne nascose il vello dorato, vantandone pubblicamente il possesso. Erope, la moglie di Atreo, era segretamente innamorata di Tieste, e gli promise il vello per commettere adulterio con lui. Questi approfittò dell'occasione e così, quando nella Sala del Concilio Atreo era ormai sicuro di sedere sul trono, poiché il regno spettava al possessore del prezioso membro, si scoprì ingannato e perse la corona.

Siccome Zeus nutriva una predilezione nei confronti del fratello defraudato, imbastì un nuovo trabocchetto per permettere ad Atreo di diventare re. Gli mandò infatti Ermes per consigliargli di chiamare Tieste e farsi promettere il trono qualora il sole avesse mutato il proprio corso. Convinto di non dovere temere nulla, il sovrano accettò la proposta, ma quando Eris aiutò Giove ad operare il prodigio, Tieste fu costretto a cedere lo scettro. Divenuto finalmente re di Micene, Atreo prima bandì Tieste, poi venne a sapere dell'adulterio e si infuriò. Fece richiamare il fratello fingendo una riconciliazione, ma durante una cena gli offrì in pasto Aglao, Callileonte e Orcomeno, i tre figli che Tieste aveva avuto con una ninfa. Poi lo esiliò nuovamente.

Fuggito a Sicione, Tieste seguì il consiglio dell'oracolo, secondo cui doveva concepire un figlio con sua figlia Pelopia. Dalla loro unione nacque Egisto. In seguito Pelopia sposò lo zio Atreo, che allevò anche Egisto (credendo fosse figlio suo e della seconda moglie) finché non lo inviò a uccidere Tieste; il giovane, scoperto che la vittima designata era suo padre, uccise lo zio e patrigno.

Agamennone e Menelao erano figli di Atreo e Erope o, secondo un'altra versione, di Plistene, figlio di Atreo a lui premorto.

"
"Febe (figlia di Leucippo)

Febe (in greco antico Φοίβη) è un personaggio della mitologia greca, figlia di Leucippo.

Mitologia.
Febe e la sorella Ileria vennero promesse spose dal padre ai figli di Afareo: Idas e Linceo. 
Entrambe furono rapite da Castore e Polluce e dal quale Linceo e Idas reagirono tendendo un'inboscata ai Diòscuri che fini con la morte di Castore e di Linceo.
"
"Tamiri

Tamiri, figlio di Filammone e della ninfa Argiope è una figura della mitologia greca.

Fu poeta e musico e, poiché si vantava di cantar meglio delle Muse, suscitò l'ira delle figlie di Zeus che, per punirlo, lo accecarono, gli tolsero la memoria e lo privarono delle sue capacità canore. Questa vicenda è brevemente narrata nell<nowiki>'</nowiki>""Iliade"":

«E quelli che Pilo abitavano e l'amabile Arene,
e Trio, guado dell'Afeo, ed Epi ben costruita,
e Ciparissento ed Anfigénia abitavano,
e Pteleo ed Elo e Dorio, là dove le Muse
fattesi avanti al tracio Támiri tolsero il canto,
mentre veniva da Ecalia, da Euríto Ecaleo
e si fidava orgoglioso di vincere, anche se esse,
le Muse cantassero, figlie di Zeus egíoco!
Ma esse adirate lo resero cieco e il canto
divino gli tolsero, fecero sì che scordasse la cetra...»

In un'altra leggenda, Tamiri è trasformato dalle Muse in un usignolo.

Era anche annoverato come uno degli amanti di Giacinto: i due sarebbero stati addirittura i primi mortali maschi legati da un rapporto omoerotico e il poeta il creatore della pederastia come istituzione sociale.
"
"Bir Ganduz

Bir Ganduz (nota anche come bi'r qandūz, Bir Gandus, Bir Gandús, Bir Gandouz o Anzarane) è un villaggio del Sahara Occidentale, sul confine mauritano, nella prefettura di Aousserd.

Geografia fisica.
È situata pochi chilometri a nord dal confine mauritano, fa parte della regione del Río de Oro . La città è all'interno del sesto muro marocchino e lo rasenta.

La sua altitudine è di 126 

È il punto di transito privilegiato fra la Mauritania e il Sahara Occidentale per chi percorre da nord a sud e al contrario, il percorso costiero che dal Marocco va verso la costa occidentale dell'Africa. Fra il confine mauritano e il muro marocchino c'è uno spazio lungo sette chilometri, una terra di nessuno teoricamente in mano al Polisario, dove è estremamente pericoloso uscire dalla strada vista la presenza di mine e campi minati.
Bir Ganduz a Tindouf.
Nelle quattro wilaya in cui si strutturano i campi dei rifugiati Saharawi a Tindouf, Bir Ganduz è una daira nella wilaya di Aousserd della RASD.


Amministrazione.
Gemellaggi.
Vedasi in proposito il sito del Coordimaneto regionale di solidarietà.
"
"Filomela

Filomela () è un personaggio della mitologia greca, figlia di Pandione, l'ottavo mitologico re di Atene e di Zeusippe.

Mitologia.
Venne violentata da Tereo re della Tracia che, nonostante avesse sposato la sorella Procne, era innamorato non corrisposto di lei.

Per impedirle di riferire le violenze le tagliò la lingua, ma Filomela riuscì ad informare la sorella ricamando un messaggio per lei su una tela che le fece pervenire così Procne uccise il figlio Iti avuto da Tereo e glielo diede in pasto prima di fuggire a Daulia nella Focide insieme alla sorella. 
Quando Tereo comprese la natura del cibo si diede alla ricerca delle due sorelle che per salvarsi invocarono l'aiuto dagli dei e da cui furono trasformate in uccelli. 
Procne divenne una rondine, Filomela un usignolo ed infine anche Tereo fu trasformato in un'upupa.

Filomela e la castrazione.
Catherine Maxwell sostiene che ""Filomela non è solo castrata, ma castrante"". Nota che ""l'immagine della sua lingua mozzata è una reminiscenza di castrazione, un'impressione che è rafforzata dalla descrizione grafica resa da Ovidio nelle ""Metamorfosi"""":

Allo stesso modo, castra Tereo uccidendo (assieme a Procne) suo figlio: ""L'ira vendicativa di Procne e Filomela le trasforma in baccanti che partecipano a un sacro ""sparagmos"" dionisiaco - Maxwell ha identificato lo ""sparagmos"" con la castrazione considerando la morte di Orfeo - ""Procne, che ha preso in considerazione la possibilità di rendere sia cieco che muto suo marito - l'analisi di queste menomazioni da parte di Maxwell le ha già associate alla castrazione - comprende che Tereo sarà punito più chiaramente dalla perdita di suo figlio. Iti, descritto come 'immagine del padre' e chiaramente suo sostituto ed erede, è ammazzato con violenza e smembrato dalle donne. Quando Tereo è informato della morte del figlio, Filomela, selvaggiamente disordinata e cosparsa di sangue, gli si mostra mutamente con il capo mozzato di Iti. In un colpo, lo status di maschio di Tereo e le sue speranze per una continuità nel futuro sono troncate definitivamente.""
"
"Illo

"
"ICCF-Europa

ICCF-Europa (dal termine latino per indicare il continente) è l'organizzazione che raggruppa le associazionali nazionali europee che gestiscono il gioco degli scacchi per corrispondenza e che aderiscono all'ICCF (International Correspondence Chess Federation).
Attualmente i membri di ICCF-Europa sono 36.
Il membro italiano dell'ICCF è l'ASIGC.

ICCF-Europa organizza tornei postali e per web-server.

I tornei più importanti organizzati da ICCF-Europa sono i Campionati Europei, sia a squadre che individuali.

Vengono inoltre organizzati tornei individuali per le varie categorie (""Master"", ""High"" and ""Open"") e le rappresentative continentali partecipano ai tornei interzonali dell'ICCF e ad altre competizioni per corrispondenza o per web-server.

Ogni quattro anni le Associazioni membri eleggono lo ""Zonal Director"".

"
"Luigi


Origine e diffusione.
Deriva, tramite vari passaggi, da un antico nome germanico, più precisamente francone, ""Chlodowich"", ""Hlodwig"" o ""Hlodowig""; esso si sviluppò prima nelle forma ""Clodovicus"", divenuta poi ""Ludovicus"" e quindi ""Looïs"" e ""Luis"" in francese antico, e da lì giunta in italiano come ""Luigi"". Lungo il percorso, dal nome originario si sono sviluppati diversi nomi allotropi di Luigi, usati più o meno indipendentemente l'uno dall'altro e ciascuno con le proprie varianti, quali Aligi, Aloisio, Alvise, Clodoveo e Ludovico.

La diversità delle forme è dovuta alle differenze di pronuncia del nome: la forte aspirata iniziale in area franca ha dato origine al nome Clodoveo, mentre in area germanica si è gradatamente perduta dando origine a ""Ludwig"" (che in area italica fu importato come ""Ludovicus"", che reimportato in area francoprovenzale ha generato ""Louis"" e quindi Luigi, con tipica evaporazione della ""d"" intervocalica). L'aspirata iniziale si conservò nelle parlate italiche romanze generando una famiglia di varianti in cui l'aspirata era pronunciata come A (""Aluisius"", ""Aloisius"", ""Aloisio"", ""Aloigio"", ""Aluigi"") con la caratteristica irrilevanza dell'opposizione v/u in latino. Nella lingua veneta l'aspirata iniziale si è evoluta in A come nelle altre parlate italiche, ma in veneto l'opposizione v/u è rilevante e quindi la v si è conservata in Alvise.

Dal punto di vista etimologico, come gran parte dei nomi germanici ""Hlodwig"" è composto da due elementi:
Il significato complessivo può essere interpretato come ""famoso guerriero"", ""famoso in guerra"", ""combattimento glorioso"".

È uno dei nomi più usati in Italia: una stima del 1982 indicava che 875.000 italiani erano chiamati così e secondo studi del 2000, basati sui dati rilevati dagli utenti telefonici, è il sesto nome proprio maschile più diffuso in Italia nel XX secolo.

Tale diffusione è dovuta al culto di vari santi, in particolare di san Luigi Gonzaga e san Luigi IX di Francia, oltre che al prestigio di numerosi sovrani così chiamati, tra cui diciotto re di Francia (anche se va notato che, durante il Medioevo, il nome era nettamente meno comune fra la plebe rispetto al ceto nobile, e che il suo uso calò ulteriormente dopo che Luigi XVI venne ghigliottinato). In Inghilterra venne portato dai Normanni, diffondendosi nella forma ""Lewis"" (mentre ""Louis"" era più popolare negli Stati Uniti).

Onomastico.
Generalmente, l'onomastico si festeggia il 21 giugno in onore di san Luigi Gonzaga, protettore degli scolari, degli studenti e della gioventù cattolica, oppure il 25 agosto in memoria di san Luigi IX, re di Francia. Con questo nome si ricordano anche diversi altri santi e beati, alle date seguenti:













"
"Fabián López

Carriera.
Club.
Come giocatore ha militato nella squadra argentina del Boca Juniors collezionando due titoli nazionali (1992 e 1993) e nello stesso tempo fungendo da professore nella scuola tecnica della medesima società sudamericana. Il passaggio come allenatore nel 1994 al Club Atlético Ferrocarril Oeste gli permette di ottenere i primi successi come la promozione in seconda divisione nel 1995. Chiamato come direttore tecnico del Club Atlético River Plate colleziona un secondo posto nel torneo clausura 1997 ed ottiene il patentino A1 come allenatore, rilasciato dalla ""Secretaría de Deportes de la Nación Argentina"".

Nel 1999 passa come direttore tecnico e coordinatore al Club Social y Deportivo Franja de Oro in cui rimane fino a dicembre 2001 vincendo un campionato, una coppa dei campioni e collezionando 3 secondi posti, ottenendo nel frattempo il patentino come allenatore nazionale di futsal rilasciato dalla ""Asociación de Técnicos de Fútbol Argentino"". La stagione 2002/2003 riserva al tecnico sudamericano la panchina del FAS Pescara che porta alla terza piazza in stagione regolare e l'anno dopo addirittura al secondo posto. 
Nel 2004 frequenta il corso a Coverciano e consegue l'abilitazione ad allenatore di calcio a 5 di primo livello.
I veneti dell'Arzignano Grifo Calcio a 5 lo ingaggiano per la stagione 2005/2006, in cui il tecnico guiderà i biancorossi ad un insperato scudetto soprattutto per l'avvio di stagione balbettante, il rinnovo della fiducia al tecnico argentino è valso alla società veneta già una supercoppa nazionale ed una qualificazione all'Elite Round di UEFA Futsal Cup per la stagione 2006/2007. A novembre, dopo la parentesi del 17 agosto con la squadra argentina,torna in Italia nella BPP Verona.

Nazionale.
Dal 1994 ad oggi Lopez fa parte dello staff tecnico della Nazionale di calcio a 5 dell'Argentina, selezione di cui è stato anche commissario tecnico.
"
"Alessandro Nuccorini

Carriera.
Calcio a 5.
Club.
Le prime esperienze di Nuccorini come tecnico risalgono alla fine degli anni ottanta quando allena la formazione juniores del Villa Aurelia con cui vince un titolo nazionale e due coppe di categoria, per poi passare, dopo una parentesi annuale alla Roma Barilla (1989-90), alla formazione del Torrino, con la quale vincerà due ""scudetti"" e cinque coppe nazionali fino alla stagione 1995-96.

Nazionale.
Nuccorini ha rivestito il ruolo di tecnico della Nazionale italiana di calcio a 5 per 151 volte, ottenendo 107 vittorie, 21 pareggi e 23 sconfitte (614 i gol fatti, 235 quelli subiti). Esordisce a Prato il 25 ottobre 1997 in Italia-Ungheria 6-2. La nazionale guidata dal tecnico romano ha ottenuto prestigiosi risultati sia a livello continentale che a livello mondiale:
Negli anni 2003 e 2004 viene candidato ai Futsal Awards come miglior allenatore, giungendo in entrambe le edizioni secondo alle spalle dello spagnolo Javier Lozano. Nel 2004 ricopre il ruolo di docente durante il 1º corso master di calcio a 5, a Coverciano, conseguendo contestualmente l'abilitazione ad allenatore di calcio a 5 di primo livello. Tale corso ha utilizzato per molti anni, in qualità di testo unico inerente a tutti gli aspetti tecnico-tattici, una pubblicazione redatta proprio da Alessandro Nuccorini: ""Calcio a 5 - principi e sviluppi"".
Il 10 febbraio 2009 si dimette da commissario tecnico della Nazionale per approdare al Mantova Calcio.

Calcio.
Nell'annata 1996-97 Nuccorini tenta l'avventura nel calcio con il Cynthia, squadra di Prima Categoria del girone laziale, con cui ottiene la promozione.

Nell'anno 2004 frequenta il corso MASTER per allenatori di prima categoria, conseguendo il diploma UEFA PRO, dopo aver già conseguito nel 2000 il titolo di allenatore di seconda categoria.

Il 10 febbraio 2009 diventa allenatore in seconda di Mario Somma al , subentrato al dimissionario Alessandro Costacurta.

Nell'agosto del 2011 diventa l'allenatore della squadra Giovanissimi Nazionali della Lazio, ma nella primavera del 2012 decide di rassegnare le dimissioni.

Il 9 aprile 2013 approda al Latina Calcio, dopo l'esonero di Pecchia, rilevando la conduzione della prima squadra in compartecipazione con Stefano Sanderra ed assumendo l'incarico di gestire in maniera precipua tutti gli aspetti tattici. Dopo pochi giorni la squadra vince la Coppa Italia di categoria, sconfiggendo il Viareggio, ed il 16 giugno 2013 arriva ancora un successo, con la conquista della promozione in Serie B in seguito alla vittoria con il Pisa 3-1.

Controversie.
Utilizzo degli oriundi.
Nuccorini è stato il primo commissario tecnico della Nazionale a ricorrere massicciamente all'utilizzo degli oriundi, tanto che al Campionato Mondiale 2008 convocò una rosa composta interamente da giocatori nati in Brasile, alcuni dei quali in passato avevano già giocato con la ""Seleçao"". Per questo fu aspramente criticato da Jim Brown, direttore delle competizioni di calcio a 5 della FIFA, che definì la selezione italiana come """"the brazzurri"""". La scelta rifletteva tuttavia quanto già avveniva regolarmente nel campionato italiano di Serie A, nel quale militava un nutrito gruppo di sudamericani.

Il caso Corsini.
Nel corso della stessa manifestazione Nuccorini fu coinvolto nel ""caso Douglas Corsini"". Il centrale, regolarmente inserito nella lista dei 14 giocatori convocati, venne infatti sostituito alla vigilia della manifestazione dal più esperto Jocimar Jubanski. La modifica della lista definitiva, così come previsto dal regolamento di gioco, avvenne in base ad un presunto impedimento fisico che avrebbe pregiudicato l'efficace partecipazione di un giocatore al torneo. Dopo mesi di silenzio da parte della Federcalcio, il giocatore si rivolse alla FIFA che gli inviò la richiesta di sostituzione presentata dallo staff medico della Nazionale, nella quale si diagnosticava una insufficienza renale comparsa durante il ritiro, invece del trauma riportato realmente dall'atleta durante la fase di preparazione al torneo stesso. Il giocatore, inoltre, negò di avere effettuato le analisi allegate al referto. In seguito a un'indagine amministrativa interna alla FIGC, Alessandro Nuccorini e il dottor Walter Sacco furono squalificati rispettivamente per 1 anno e 10 mesi e per 1 anno. L'allenatore romano, che nel frattempo aveva lasciato la guida della Nazionale per diventare il vice di Mario Somma al nella Serie B di calcio, peraltro ha sempre asserito di non aver interferito nelle decisioni prese dallo staff medico, né in qualsiasi attività posta in atto dallo stesso staff.


"
"Roberto Primavera

Era figlio di un altro scacchista, Giuseppe Primavera.

Carriera scacchistica.
Nel 1963 vinse il Campionato Italiano a squadre con i ""Comunali"" di Roma.
Nello stesso anno partecipò alle Universiadi di Budua con la squadra italiana, ottenendo una insperata qualificazione alla Finale ""A"".Conseguì il titolo di Maestro FSI nel 1964.Vinse anche nel 1964,nel 1966 e nel 1971 il Campionato Italiano a squadre con i ""Comunali"" di Roma e nel 1973 con l'Accademia Scacchistica Romana.
Ai Campionati Italiani del 1970 ottenne il 2º posto ex aequo. Partecipò come terza scacchiera nella squadra italiana alle Olimpiadi di Siegen nello stesso anno.

Maestro ASIGC del gioco per corrispondenza, nel 1965 vinse il titolo di Campione italiano.


"
"Eurostar
"
"Ingonda
"
"Egeria

Nella mitologia romana Egeria è una delle ninfe Camene.

Leggenda.
Secondo la leggenda, fu amante, consigliera (sulle leggi religiose e sulle riforme) e in seguito moglie del re Numa Pompilio.. Quando il re morì, Egeria si sciolse in lacrime, dando vita a una fonte (""...donec pietate dolentis / mota soror Phoebi gelidum de corpore fontem / fecit..."" Ovidio, Metam. XV 549-551), che divenne il suo luogo sacro, e che la tradizione identifica con la sorgente esistente presso la Porta Capena. Esiste anche un'altra fonte Egeria nel bosco di Ariccia, sui monti Albani, vicino a Roma.

A Egeria venivano offerti sacrifici da parte delle donne incinte per il buon esito del parto. Era chiamata anche ""Camena"", che significa cantante, vaticinatrice, e per questa ragione la valle in cui si trovava la fonte di ""Egeria"" era detta Valle Camenarum""."" I colloqui tra la ninfa e il Re si svolgevano nella grotta nel ""Bosco delle Camene"". Insieme a Virbio, altra divinità minore del pantheon latino, la si ritrova associata al culto di Diana Nemorensis, nel ""Nemus Aricinum"", l<nowiki>'</nowiki>insieme dei boschi che circondavano il lago di Nemi presso Aricia.

Alla sua figura è stato dedicato l'asteroide 13 Egeria.


"
"Sinfonia di Natale

Sinfonia di Natale è il diciottesimo album dei Rondò Veneziano, pubblicato il 13 novembre 1995 dalla DDD - La Drogueria di Drugolo e distribuito dalla BMG Ariola.

In Francia è stato pubblicato con il titolo ""Symphonie de Noël"".

Il logo del gruppo è di Enzo Mombrini ed Erminia Munari, l'immagine in copertina è di Camillo Franchi Scarselli.



""Caro Babbo Natale..."".
""Moderato"" in re maggiore
"
"Ave Maris Stella

Ave Maris Stella è una preghiera cattolica dedicata alla Beata Vergine Maria. Il titolo latino significa: Ti saluto, stella del mare in italiano.

Origini.
L'origine della preghiera è incerta. Alcuni l'attribuiscono a Venanzio Fortunato (530-609) o a Paolo Diacono. Risale almeno al IX secolo, poiché la si ritrova nel Codex Sangallensis custodito nell'Abbazia di San Gallo. Spesso questa preghiera viene erroneamente attribuita a Roberto II, il Pio o a San Bernardo, che vissero nell'XI e XII secolo.

Quest'inno religioso viene sempre recitato nell'Ufficio Divino e durante l'Ufficio della Beata Vergine Maria, così come durante i Vespri ed è presente nel breviario romano che ne prevede la recita in occasione delle feste mariane.

Questo poema si compone di sette quartine accentate, non rimate. Il cantico chiede a Maria di mostrarsi nostra madre, di dare la luce ai ciechi, di scacciare i nostri mali, di donarci la pace, di donarci un'esistenza innocente, di renderci miti e casti e di accogliere le nostre preghiere. Comincia con un saluto e termina con una lode a Dio e alla Trinità. La Chiesa consiglia di dire la prima strofa in ginocchio.

L'origine del titolo «Stella del Mare», dato alla Beata Vergine Maria, sarebbe nei versetti del Primo libro dei Re . Su questa base San Girolamo, Sant'Isidoro di Siviglia, Alcuino, Pascasio Radberto e Rabano Mauro avrebbero incoraggiato l'uso di questo titolo.

Il titolo ""Stella del mare"" viene solitamente interpretato come sinonimo di stella polare, guida tradizionale dei naviganti.

Composizioni musicali e poetiche.
Per molti secoli il testo dell'Ave Maris Stella è stato cantato su melodie gregoriane.
Molti compositori hanno musicato questo inno cristiano: Orlando di Lasso, Guillaume Dufay, Claudio Monteverdi, Girolamo Frescobaldi, Antonio Vivaldi, Johann Sebastian Bach, Jehan Titelouze, Marcel Dupré, Tomás Luis de Victoria, Antonín Dvořák, Franz Liszt, Josquin Desprez, Josef Gabriel Rheinberger, Monsignor Lorenzo Perosi, Nino Rota, Peter Maxwell Davies, Antonio de Cabezón, John F. Larchet e Juris Karlsons

Esiste una versione modificata di questa preghiera che è l'inno nazionale dell'Acadia.

Germain Nouveau ha composto un poema con lo stesso nome, ispirandosi a questa preghiera.

Il testo della preghiera.
Italiano.
Ave, stella del mare
Eccelsa madre di Dio
E sempre Vergine,
Felice porta del cielo

Accogliendo quell'""Ave""
dalla bocca di Gabriele,
donaci la pace,
mutando la fama di Eva.

Sciogli i vincoli per i rei,
dà luce ai ciechi,
scaccia i nostri mali,
dacci ogni bene.

Mostrati Madre di tutti,
offri la nostra preghiera,
Cristo l'accolga benigno,
lui che si è fatto tuo Figlio.

Vergine santa fra tutte,
dolce regina del cielo,
rendi innocenti i tuoi figli,
umili e puri di cuore.

Donaci giorni di pace,
veglia sul nostro cammino,
fa' che vediamo il tuo Figlio,
pieni di gioia nel cielo.

Sia lode a Dio Padre,
gloria al Cristo Signore,
e allo Spirito Santo
unico onore alla Santa Trinità.
Amen.

Volgarizzamento italiano.
Ave del mare Stella,
Madre di Dio pregiata,
Vergine alma, et beata
porta, che n’apri il ciel lucente e bella.

Da noi quest’Ave santo
Che Gabriel seguendo,
Ti vegniamo offrendo, 
gradisci, & d’Eva cangia il nome, e ‘l pianto.

Spezza nostre catene
Nostre tenébre alluma,
Il mal che ne consuma
togli, & ne impetra ogni più largo bene.

Mostrati d’esser Madre
In pregar Lui per noi,
Che chiuse i raggi suoi
Sotto ‘l vel delle tue membra leggiadre.

Vergine senza exempio
Di costumi gentili,
Noi piani ancho, & humili
Rendi, & di castità sacrato tempio.

Qua giù vivendo puri,
Lo spatio che n’avanza,
A mirar la sembianza,
Teco del Figlio tuo tranne securi.

Al Padre Eterno sia
Laude’ & al Figlio honore,
e qual gloria & splendore
a lo Spirto, una & trina monarchia.
Amen.

Inno nazionale acadiano.
Acadie ma patrie
À ton nom je me lie
Ma vie, ma foi sont à toi
Tu me protégeras (Bis)

Acadie ma patrie
Ma terre et mon défi
De près, de loin tu me tiens
Mon cœur est acadien (Bis)

Acadie ma patrie
Ton histoire je la vis
La fierté je te la dois
En l'Avenir je crois (Bis)

Ave Maris Stella
Dei Mater Alma
Atque Semper Virgo
Felix Coeli Porta (Bis)
"
"Russula alutacea

Russula alutacea è un fungo basidiomicete della famiglia Russulaceae.

Etimologia.
Dal latino ""alutaceus"" = attinente al cuoio sottile (lat. ""aluta"" = cuoio sottile).

Descrizione della specie.
Cappello.
5-10(20) cm di diametro, prima convesso, poi piano o anche depresso.


Lamelle.
Non molto fitte, soprattutto negli esemplari maturi, fragili, grosse ed alte, giallo-ocra e poi color cuoio a maturità.

Gambo.
Robusto, cilindrico, svasato all'apice, attenuato alla base, bianco, a volte sfumato di rosa, alquanto rugoso.

Carne.
Bianca, vinosa sotto la cuticola, compatta.


Leggermente verrucose, decorate con leggero reticolo, parzialmente amiloidi, color ocra in massa.


Distribuzione e habitat.
Fruttifica tra luglio ad ottobre sia sotto latifoglie che sotto conifere.

Commestibilità.
Commestibile, di buona qualità.

"
"Egina (isola)

Egina (Αίγινα in greco) è un'isola (87,41 km², 13.550 abitanti) della Grecia situata nel golfo Saronico, distante 50 km da Atene.

Deve il suo nome a quello della madre di Eaco, Egina appunto, che qui nacque e governò l'isola.

Il capoluogo è la città omonima.

L'economia dell'isola si basa sull'attività peschiera, l'agricoltura (grano, pistacchi, fichi, olio e vino), produzione ceramica e sul turismo. In particolare, il pistacchio occupa un posto di rilevo nell'economia dell'isola, che è diventata una dei più grandi produttori, dopo l'introduzione avvenuta nel corso del Novecento. Annualmente si celebra un festival dedicato al pistacchio e i negozi dell'isola offrono una gamma estremamente diversificata di prodotti basati sul pistacchio.

Sull'isola sorge il tempio di Afaia, degli inizi del V secolo a.C.

Storia.
La favorevole posizione dell'isola ne fece una delle prime città mercantili marittime della Grecia antica.

Fu la prima città a battere moneta e una delle maggiori rivali di Atene, che la occupò verso la metà del V secolo a.C.

Collegamenti.
L'approdo principale si trova nella località omonima collegata più volte al giorno con il Pireo (40 minuti in aliscafo o 1 ora con la nave traghetto), con la prospiciente isola di Angistri e con Poros.

"
"Raggia

La Raggia è un ecotipo della cultivar di olivo Frantoio, tipica della provincia di Ancona.

Da non confondersi con la Raggiola, ecotipo differente della stessa cultivar caratteristica della vicina provincia di Pesaro e Urbino.

La pianta.
La pianta si presenta vigorosa, con ramificazione densa e voluminosa, le foglie larghe ed espanse.
La pianta ha una buona resistenza al freddo.

I fiori e le olive.
Le olive si riconoscono per la caratteristica forma allungata. Le drupe sono di medie dimensioni, e il procedere del grado di maturazione favorisce il distacco. La polpa è consistente e particolarmente dolce ed è apprezzata anche come oliva da mensa, conservata in salamoia o marinata.

La pigna.
La tecnica di marinatura tradizionale consiste nella preparazione della ""pigna"": un contenitore in terracotta (recentemente sostituito dal vetro) che viene riempito con olive, aglio, finocchio selvatico, bucce d'arancia e sale grosso. Si lascia a riposo a marinare coprendo il vaso ma senza sigillarlo e ogni sera si mescola manualmente il contenuto della ""pigna"". Una volta che le olive hanno perso il sapore amaro, vengono tolte dalla ""pigna"" e stese su un panno asciutto e pulito. Il panno assorbe l'acqua di vegetazione espulsa dalle olive; il sale grosso in eccesso viene eliminato. Conservate in barattoli con un po' d'olio, le olive possono essere consumate anche a distanza di mesi.

L'olio.
La precoce maturazione permette una raccolta e un'inolizione precoce, generalmente la raccolta viene effettuata entro le prime settimane di novembre.
L'olio prodotto è di colore verde/giallo dorato, ha un fruttato leggero e armonico con sentori di mandorla amara.

"
"Russula olivacea

""Russula olivacea"" (Schaeff.) Fr., ""Epicrisis Systematis Mycologici ""(Upsaliae): 356 (1838). 

La Russula olivacea è una specie di controversa commestibilità; un tempo era considerata un ottimo fungo commestibile, ma col tempo ha rivelato una tossicità non indifferente se consumata cruda oppure poco cotta.<br>
Se ne sconsiglia pertanto la raccolta ai meno esperti, che potrebbero confonderla con specie congeneri eduli senza riserva; in ogni caso si raccomanda di farla cuocere molto bene.

Descrizione della specie.
Cappello.
8-16(20) cm di diametro, prima convesso, poi piano con depressione centrale, sodo ma non duro.


Lamelle.
Fitte, poi spaziate, piuttosto larghe, leggermente arrotondate, a volte forcate verso il gambo, adunate o annesse, unite da nervature sul fondo (anastomizzate), lamellule assenti, prima crema poi giallo-ocraceo.

Gambo.
4-10(13) x 2-3,5 cm, cilindrico, leggermente arrotondato alla base, svasato all'apice, biancastro o con sfumature rosa, glabro, duro, non molto pieno, poi farcito a maturità, più o meno rugoloso.

Carne.
Da bianca a giallastra, sfumata di rosso sotto la cuticola, spessa, compatta.


Spore.
8,5-10,5 x 7,5-9,0 µm, subglobose o ovoidali, con aculei isolati, non reticolate, ornamentazione amiloide, giallo ocra in massa.


Habitat.
Fungo simbionte, fruttifica sotto latifoglie (Faggio) e sotto conifere (Abete rosso), in estate-inizio autunno.

Commestibilità.
Ottima, con cautela. Velenoso da crudo.<br>
Provoca intossicazioni serie se consumata cruda o congelata.

Etimologia.
Dal latino ""olivaceus"" = del colore delle olive.


"
"Forte di Landro

Il forte di Landro (in tedesco ""Werk Landro"") è un ex-fortificazione austriaca che sorge a una quota di 1500 m slm nell'omonima Val di Landro, in Alto Adige, nei pressi del ex paese di Landro, vicino a Carbonin, frazione di Dobbiaco. Il forte appartiene al grande sistema di fortificazioni austriache al confine italiano.

Il forte fu costruito nel 1880, per proteggere la via d'accesso all'impero austro-ungarico.

Cenni storici.
Il forte inizialmente nacque come opera adibita alla difesa dell'impero austro-ungarico. Il forte era accoppiato con il forte Prato Piazza, con il quale dovevano impedire un eventuale infiltrazione da Cortina a Dobbiaco, quindi lungo la Val di Landro dell'esercito italiano. I due forti formavano quindi un perfetto schema a tenaglia, cosa spesso utilizzata dallo Stato Maggiore Austro-Ungarico.

Subito dopo l'inizio delle ostilità con l'Italia, la fortezza venne giudicata dallo Stato Maggiore Austro-Ungarico bellicamente inadeguato. Fu quindi deciso che fosse disarmato e le sue artiglierie vennero sistemate in postazioni all'aperto, ma sempre nelle vicinanze della fortezza, fornendo una più funzionale posizione di tiro. Per questo motivo il forte non subì danni notevoli da parte dell'artiglieria italiana. Durante i combattimenti il forte comunque non fu totalmente abbandonato, anzi questo divenne la sede di comando operativo.

Dopo la guerra e precisamente nel 1936, lo Stato Maggiore Italiano andò a riconsiderare il forte (ora italiano), come un possibile punto di difesa contro la Germania. Infatti all'interno della parte alta del forte vi fu costruito un bunker, e per precisione l'opera 5 dello sbarramento della Val di Landro.

Il forte attualmente è di proprietà del demanio militare, in cattivo stato di conservazione tanto che l'edificio è pericolante; nonostante ciò in molti ogni estate ci si avventurano a proprio rischio e pericolo.

Descrizione del forte.
Il forte è sicuramente uno tra i più vasti dei forti che vanno a formare questo settore. Esso è composto da 2 distinte opere, disposte trasversalmente alla valle: uno più a valle, e una un po' più in alto, collegate tra di loro anche attraverso un tunnel sotterraneo.
Tutte e due le parti sono state costruite in blocchi di pietra squadrati.

Nei periodi di maggior attività, prima dell'inizio delle ostilità, al forte era presente una guarnigione di una quarantina di soldati.

All'interno della parte superiore è stata costruita in seguito un'opera difensiva del Vallo Alpino in Alto Adige, che rientra a far parte dello Sbarramento della Val di Landro.

Armamenti principali.
Oltre alle diverse feritoie che si trovano lungo i muri perimetrali della struttura e alle caponiere di difesa degli ingressi, il forte aveva alcune armi per la lunga distanza:



Curiosità.
Erroneamente molti, vedendo la croce rossa su sfondo bianco, possono essere indotti a pensare che il forte sia stato usato come infermeria, o adibito ad ospedale. In realtà, la croce rossa è stata dipinta quando vi fu girato ""Addio alle armi"" con Rock Hudson e Vittorio De Sica: nel film il forte di Landro è stato rappresentato come ""ospedale militare"".

"
"Forte Prato Piazza

Il forte di Prato Piazza (in tedesco ""Sperrwerk Plätzwiese"") sorge sull'omonima cima, nella val di Landro, in Alto Adige. Il forte appartiene al grande sistema di fortificazioni austriache al confine italiano.

Il forte fu costruito tra il 1888 e il 1895, dall'Impero austro-ungarico.
Il forte sorge ad una quota di 2040 metri s.l.m., difendendo dall'alto la valle insieme al forte di Landro

Il forte può essere raggiunto sia da Braies che da Carbonin, dove si trova una strada militare, che in leggera salita, e con molti tornanti, raggiunge il forte.

Cenni storici.
All'inizio della prima guerra mondiale, il forte aveva quasi 40 anni, durante i quali, gli armamenti erano mutati diverse volte, mentre per quanto riguarda la struttura, questa non venne modificata.

Durante la guerra il forte venne ripetutamente attaccato dall'artiglieria italiana posizionata di fronte, e precisamente sul monte Cristallo. Per queste ragioni fu quindi disarmato e la sua artiglieria fu riposizionata all'aperto, in una postazione di tiro ideale.

Nonostante ciò, il forte si rivelò comunque utile come osservatorio, data la sua posizione elevata, da cui godeva un ottimo panorama sulle postazioni italiane.

Al forte fu presente una guarnigione composta soltanto da una ventina di soldati.

Dopo la fine della guerra, il forte fu dismesso dal demanio militare italiano e divenne proprietà privata. Versò per diversi anni in uno stato disastroso tanto che il suo ingresso, porte e finestre, erano sbarrate da travi di legno.

Nell'estate 2010 la RAI decise di registrare la serie televisiva ""Un passo dal cielo"" nei pressi del lago di Braies. In alcune scene della serie televisiva (principalmente nella terza puntata) si possono notare i rinnovamenti degli interni.

Descrizione del forte.
L'estensione del forte è molto contenuta: è costituita da un monoblocco compatto a spigoli in parte arrotondati, di una trentina di metri di lato, alto da 2 a 3 piani secondo la pendenza del terreno, con un'appendice superiore che serviva da osservatorio. Nonostante ciò, era molto importante come punto d'appoggio e di riferimento.

Di supporto al forte sono alcune postazioni campali situate in posizione più arretrata (sopra l'attuale rifugio).


"
"Russulales

Russulales è un ordine di agaricomiceti che include generi di funghi Russula e Lactarius ed i loro affini poliporoidi e corticioidi.
Questo gruppo include anche funghi russuloidi ipogei, polipori come Bondarzewia, funghi ad aghi, e funghi claviformi come Artomyces e Clavicorona. 
Le basidiospore in questo gruppo sono ornate tipicamente con verruche amiloidi o reticolazione.


"
"Geoff Crossley

Formula 1.
Ha preso parte al Gran Premio di Gran Bretagna del 13 maggio 1950 (prima gara del mondiale), dove, partito in diciassettesima posizione, si è ritirato al 44º giro per problemi di trasmissione, ed al Gran Premio del Belgio (quarta gara del mondiale) del 18 giugno 1950, dove, partito in dodicesima posizione, si è classificato al 9º posto, a 5 giri dal vincitore Juan Manuel Fangio. In entrambe le gare ha partecipato con una Alta.

Complessivamente, ha percorso 73 giri di gare valevoli per il mondiale di Formula 1, ed ha conquistato 0 punti mondiali. Si è ritirato dalle corse nel 1955.
"
"Teleteatro

Il teleteatro, o teatro televisivo, è il teatro che usa la televisione come strumento di diffusione. Rispetto al rapporto tra testo teatrale e resa televisiva il teleteatro ha passato essenzialmente tre fasi: la trasmissione, la traduzione, l'adattamento. In un primo tempo ci si limitava a riprendere con le telecamere uno spettacolo teatrale durante il suo svolgimento, con assoluto rispetto del tempo teatrale, affiancando, solo ad una regia teatrale, una regia televisiva con compiti limitati alla scelta delle inquadrature delle varie telecamere.

Si parla, invece, di ""traduzioni televisive"" quando la messa in scena di un testo teatrale negli studi televisivi ha l'obiettivo di sfruttare al massimo le diverse potenzialità del mezzo televisivo.

Si parla, infine di ""adattamento"" quando si cerca di trasferire in un'autonoma rappresentazione televisiva la carica di pathos e di drammaticità possedute da un testo teatrale.

Inoltre si parla di videoteatro quando si tratta di azioni teatrali o performance realizzate specificamente per il linguaggio audiovisivo (vedi lavori videoteatrali di Motus, Fanny & Alexander, Masque Teatro, Teatro delle Albe, Kinkaleri etc.).

Storia.
Il teleteatro in Italia negli anni cinquanta e sessanta.
In Italia il sorgere della televisione coincide con il sorgere del teleteatro: la prima trasmissione in assoluto, andata in onda alle ore 21.45 del 3 gennaio 1954, fu l'atto unico di Carlo Goldoni ""L'Osteria della Posta"", per la regia di Franco Enriquez e con Isa Barzizza nei panni della protagonista.

Ma ancor prima tra le trasmissioni sperimentali si annoverano il 12 aprile del 1952 ""Il Candeliere"" di Alfred de Musset e pochi giorni dopo ""I rusteghi"" di Carlo Goldoni. In quegli anni la RAI aveva impresso alla programmazione televisiva uno spiccato intento pedagogico ed educativo relegando l'intrattenimento ad un ruolo marginale.

Direttore della programmazione era Sergio Pugliese, stimato drammaturgo egli stesso. Per il notevole prestigio di cui godeva allora il teatro, si riteneva normale un'assidua frequenza di spettacoli teatrali, sulla scia, del resto, di esperienze estere, particolarmente francesi. Gli spettacoli erano trasmessi regolarmente il venerdì sul I Canale e il martedì sul II Canale. Vi presero parte i maggiori attori teatrali dello scorso secolo, da Vittorio Gassman a Giorgio Albertazzi, da Enrico Maria Salerno a Salvo Randone, da Tino Buazzelli a Sarah Ferrati, da Paolo Stoppa a Lilla Brignone.

Fino agli anni sessanta le trasmissioni erano rigorosamente in diretta. Solo successivamente, con l'invenzione della videoregistrazione su nastro magnetico, si passò alla trasmissione di rappresentazioni registrate precedentemente. Dopo molti anni si è affermata l'esigenza di conservare ordinatamente le registrazioni, ad esempio nelle Teche Rai.
Le statistiche ufficiali stimano per il 1954 46 opere teatrali realizzate in studio e solo 3 in esterni da teatri: tale rapporto si mantiene anche negli anni successivi. Ad esempio nel 1963 si hanno 96 allestimenti negli studi e solo 3 in teatri esterni.
Un fattore socio-culturale di estrema importanza che si attribuisce al teleteatro dei primi anni è stato quello di diffondere non solo la cultura italiana nei settori della popolazione con scarse possibilità di studio o, materialmente, di reperimento di testi, ma anche quello di aver contribuito ad unificare linguisticamente l'Italia, uno dei paesi con maggiore diversificazione di lingue sul proprio territorio. In particolare hanno avvicinato alla drammaturgia chi, abitando in piccoli centri, non poteva recarsi a teatro.

Filoni di teleteatro.
Il teatro di Eduardo.
Uno dei primi filoni ad affermarsi fu il teatro di Eduardo De Filippo, l'Eduardo per antonomasia. La ricca produzione fu fra le primissime raccolte in cassetta VHS.

Gilberto Govi.
Il grande attore genovese Gilberto Govi, non fece realmente neppure a tempo ad avere un rapporto approfondito con il mezzo televisivo, nato da pochi anni quando Govi stava ormai avviandosi verso la parte finale della carriera; il piccolo schermo, tuttavia, gli consentì - grazie alla registrazione dal vivo di alcuni spettacoli - di farsi conoscere dal grande pubblico e dalle generazioni successive.

Fortunatamente oggi possiamo ancora vedere sei commedie rappresentate in televisione, salvate dalla distruzione in maniera rocambolesca negli anni settanta da un impiegato collezionista appassionato di teatro e proposte da Vito Molinari e Mauro Manciotti nel 1979 nella trasmissione di Rai 3 a lui dedicata ""Tutto Govi"".

Si tratta di sei delle quattordici commedie registrate dalla RAI.

Il ciclo goldoniano.
Rai Teche ha riesumato, nel novembre 2006 alcuni capolavori goldoniani



"
"Jalal Talabani

Ṭālabānī è stato il fondatore ed è segretario generale di uno dei principali partiti iracheni, l""'Ittiḥād al-waṭanī al-Kurdistānī"", ovvero Unione Patriottica del Kurdistan (UPK, all'inglese PUK), che a lungo ha condotto un'opposizione armata nelle regioni settentrionali curde dell'Iraq contro il regime di Saddam Hussein, intervallata da accordi di tregua e intese col regime che avversava.

È stato un importante componente del Consiglio di governo provvisorio iracheno, che fu istituito a seguito del rovesciamento del regime baʿthista da parte delle forze armate anglo-statunitensi nell'invasione dell'Iraq del 2003.

Dal 6 aprile 2005 dall'Assemblea Nazionale Irachena. è presidente della Repubblica d'Iraq e segretario generale dell'Unione Patriottica del Kurdistan (UPK), Tālabānī è stato avvocato impegnato nella lotta per i diritti dei curdi e per la democrazia in Iraq per più di mezzo secolo.
Tālabānī vanta un record di permanenza attiva e di leadership nella storia del Kurdistan e dell'Iraq.

Biografia.
Nacque nel 1933 nel villaggio di Kelkan, nel Kurdistan iracheno, presso il lago Dokan. Appartiene alla tribù Ṭālabānī.

Ha studiato sino alle scuole secondarie a Koya (Koysanjak) e per le superiori a Erbil e Kirkuk. Nel 1946, all'età di 13 anni, dette vita ad un'associazione studentesca curda clandestina. L'anno seguente diventò ""leader"" del Partito Democratico del Kurdistan Iracheno (PDK-Iraq) e nel 1951, a 18 anni, fu eletto nel Comitato Centrale del PDK-Iraq.

Completata la sua istruzione scolastica, chiese di essere ammesso alla Facoltà di Medicina ma ricevette un diniego dalle autorità dell'allora monarchia hascemita a causa delle sue attività politiche. Nel 1953 gli fu consentito di accedere alla Facoltà di Giurisprudenza ma fu obbligato a entrare in clandestinità nel 1956 per sfuggire all'arresto decretato per le sue attività e per essere Segretario Generale dell'Unione degli Studenti del Kurdistan. A seguito del violento rovesciamento della monarchia nel luglio del 1958, Ṭālabānī tornò nella Facoltà di Giurisprudenza, avviando una carriera da giornalista e fu editore di due pubblicazioni, ""Khabat"" e ""Kurdistan"". Dopo essersi laureato nel 1959, Ṭālabānī prestò servizio militare nell'esercito iracheno in artiglieria, operando come comandante di un'unità corazzata.

Quando, nel settembre del 1961, fu dichiarata la rivoluzione curda per i diritti dei curdi in Iraq contro il governo di Baghdad di ʿAbd al-Karīm Qāsem, Ṭālabānī seguì i fronti di guerra di Kirkūk e di Suleymāniyya, e organizzò e condusse la Resistenza a Mawat, Rezan e nelle regioni del Karadagh. Nel marzo 1962 un'offensiva coordinata portò alla liberazione dei distretti di Sharbazher dalle forze del governo iracheno. Quando non era impegnato nei combattimenti, agli inizi e alla metà degli anni sessanta, Ṭālabānī portò a termine numerose missioni diplomatiche, rappresentando la ""leadership"" curda in missioni in Europa e nel Vicino Oriente. Quando il Partito Democratico del Kurdistan si divise nel 1964, Ṭālabānī assieme al suo mentore d'antica data, Ibrahim Ahmad, entrò a far parte del gruppo dell' ""Ufficio Politico"" che ruppe con la ""leadership"" del gen. Muṣṭafā Bārzānī, malgrado egli si riunisse più tardi al PDK e combattesse durante la rivoluzione del 1974-1975 contro la dittatura irachena del Baʿth.

La sconfitta della resistenza curda nel marzo 1975 rappresentò un momento di profonda crisi per gli abitanti del Kurdistan iracheno. Ṭālabānī, con un gruppo di intellettuali curdi e di attivisti, fondò l'Unione Patriottica del Kurdistan (""Yekiaiti Nishtimani Kurdistan""). Nel 1976, organizzò una resistenza armata all'interno dell'Iraq. Durante gli anni ottanta, Ṭālabānī condusse la lotta curda da basi all'interno dell'Iraq, fino alle stragi di curdi programmata e attuata dal regime di Saddam Hussein che va sotto il nome di ""Anfal"", nel 1987 e 1988.

Nel 1991 operò perché si realizzasse la rivolta curda contro il regime di Saddam Hussein. Negoziò un cessate il fuoco col regime iracheno che salvò le vite di numerosi curdi e lavorò d'intesa con gli Stati Uniti, il Regno Unito, la Turchia, la Francia e altri paesi per organizzare un asilo sicuro nel Kurdistan iracheno per i suoi abitanti. Impiantò una stretta relazione personale con l'allora Presidente della Turchia, Turgut Özal. Elezioni democratiche ebbero luogo nell'area di sicurezza curda nel 1992, che portarono alla proclamazione di un parlamento curdo e all'istituzione di un governo regionale del Kurdistan.

Ponendo fine ad una conflittualità durata sette anni col PDK, operò in stretto coordinamento con Masʿūd Bārzānī, figlio di Mustafà, all'epoca della caduta del regime di Saddam Hussein: in quella occasione Ṭālabānī e i curdi iracheni si fecero tutti ""partner"" della coalizione militare a guida e ispirazione statunitense nell'invasione dell'Iraq.

Ṭālabānī è stato membro del Consiglio di Governo Iracheno che negoziò la Legge Amministrativa Provvisoria (LAP), la costituzione provvisoria irachena. La LAP ha ispirato l'intera politica dell'Iraq e il processo di redazione e di adozione della costituzione finale.

Il 22 aprile 2006, Ṭālabānī è stato eletto per un secondo mandato presidenziale, diventando così il primo presidente eletto sotto l'autorità della nuova costituzione del paese. Attualmente il suo ufficio è parte del Consiglio di Presidenza dell'Iraq.

Il 17 dicembre 2012 il presidente - sofferente di cuore, tanto da subire un'operazione al cuore negli USA e cure cardiologiche anche in vari Paesi europei - è stato colpito da un grave ictus che ne ha determinato l'urgente ricovero in un ospedale di Baghdad in stato di coma.
Il 20 dicembre le condizioni di Ṭālabānī erano migliorate al punto di consentirgli di essere trasportato in Germania per più adeguate cure mediche.. Dopo 18 mesi di cure in Germania ha fatto ritorno in Iraq nel luglio 2014.

È scomparso a Berlino il 3 ottobre 2017 all'età di 83 anni, a seguito di un'emorragia cerebrale quale conseguenza dell'ictus subito cinque anni prima.

In realtà la sua previsione di efficace riorganizzazione dello Stato iracheno e di uscita dal Paese delle forze statunitensi e britanniche si è rivelata quanto mai fallace.

"
"Bario

Il bario è l'elemento chimico di numero atomico 56. Il suo simbolo è Ba. È un elemento metallico di colore argenteo, tenero e molto tossico; fa parte del gruppo dei metalli alcalino-terrosi e fonde a temperatura molto elevata. Il suo idrossido è detto baryta e si trova soprattutto nel minerale barite: il bario non si trova mai puro in natura a causa della sua forte reattività con l'acqua e con l'ossigeno dell'aria. Composti di bario si usano in piccole quantità nelle vernici, nella produzione del vetro e nella produzione di fuochi artificiali.

Caratteristiche.
Il bario è un elemento metallico chimicamente simile al calcio, ma è tenero e in forma metallica, puro, è di un bianco argenteo somigliante al piombo. Questo metallo si ossida molto facilmente se esposto all'aria e reagisce energicamente con l'acqua o l'alcool. Alcuni composti di questo elemento hanno un peso specifico molto elevato, come il solfato di bario: la barite (BaSO), detta anche spato pesante.

Applicazioni.
Il bario è usato soprattutto in candele per motori a scoppio, fuochi d'artificio e lampade fluorescenti. Inoltre:

Storia.
Il nome bario deriva dal greco βαρύς (""barys"") che significa ""pesante"".

Nel 1602 Vincenzo Casciarolo, un alchimista, scoprì per caso che la barite (principale minerale di bario) diventava luminescente se riscaldata. La pietra, particolarmente abbondante nel bolognese, fu soprannominata ""spongia solis"" o pietra di Bologna. Era il primo fenomeno documentato della luminescenza.

Il bario identificato per la prima volta nel 1774 da Carl Scheele ed estratto nel 1808 da Sir Humphry Davy in Inghilterra. L'ossido venne dapprima battezzato barote da Guyton de Morveau, nome che poi venne cambiato in baryta da Antoine Lavoisier, che successivamente lo modificò ancora in ""bario"" per descrivere il metallo.

Produzione.
Il bario si trova soprattutto nella barite (solfato di bario cristallino), da cui viene estratto trasformandolo in cloruro di bario (BaCl) che viene poi fuso e sottoposto ad elettrolisi per ottenere l'elemento puro. 

Composti.
I più importanti composti del bario sono il perossido, il cloruro, il bromuro, il solfato, il carbonato, il nitrato e il clorato. Quando vengono bruciati, i sali di bario tingono la fiamma di verde.

Isotopi.
In natura il bario è una miscela di sette isotopi stabili. Esistono ventidue isotopi noti di tale elemento, ma la maggior parte sono molto radioattivi e hanno emivita che va da pochi millisecondi ad alcuni minuti: la sola eccezione è il Ba con emivita di 10,51 anni.

Precauzioni.
Tutti i composti del bario solubili in acqua o in acidi sono estremamente velenosi: il solfato di bario può essere usato in medicina soltanto perché non si scioglie e non viene assorbito dall'intestino, e viene eliminato completamente dall'apparato digerente con le feci. Anche il bario puro è tossico, ma la dose letale per un uomo è abbastanza alta rispetto a quella di altri veleni /kg). Come già detto il bario si ossida rapidamente all'aria, perciò deve essere conservato immerso in idrocarburi liquidi (come il cherosene) o altri fluidi privi di ossigeno e in grado di tenerlo separato dall'aria.



"
"Alluminio

L<nowiki>'</nowiki>alluminio è un elemento chimico della tavola periodica degli elementi con numero atomico 13. Il suo simbolo è Al ed è identificato dal numero CAS.

Si tratta di un metallo duttile color argento. L'alluminio si estrae principalmente dai minerali di bauxite ed è notevole la sua morbidezza, la sua leggerezza e la sua resistenza all'ossidazione, dovuta alla formazione di un sottilissimo strato di ossido che impedisce all'ossigeno di corrodere il metallo sottostante. L'alluminio grezzo viene lavorato tramite diversi processi di produzione industriale, quali ad esempio la fusione, l'estrusione, la forgiatura o lo stampaggio.

L'alluminio viene usato in molte industrie per la fabbricazione di milioni di prodotti diversi ed è molto importante per l'economia mondiale. Componenti strutturali fatti in alluminio sono vitali per l'industria aerospaziale e molto importanti in altri campi dei trasporti e delle costruzioni nei quali leggerezza, durata e resistenza sono necessarie.

Cenni storici.
Gli antichi greci e romani usavano l'allume (che era prodotto dalla lavorazione dell'alunite, un solfato d'alluminio che si trova in natura), per costruire statue, armi e armature.

L'allume era fondamentale nell'industria tessile come fissatore per colori, per le stampe su pergamena, per la concia delle pelli, la produzione del vetro e, come emostatico, per curare le ferite.

Nel 1761 Guyton de Morveau propose di chiamare l'alluminio base con il nome di allumina.
Il metallo fu identificato per la prima volta da Humphry Davy, nell'allume KAl(SO)·12HO, però non riuscì ad isolarlo, propose pertanto il nome alumium (dal Latino ""alumen"", ""alum"", sale amaro), poi modificato in aluminium, quindi in alluminio.

Il primo scienziato ad isolare, in forma impura, il metallo fu H. C. Ørsted sfruttando la reazione tra l'amalgama di potassio ed AlCl; Friedrich Wöhler è generalmente accreditato per aver isolato l'alluminio in forma massiva, nel 1825, migliorando il metodo di Ørsted.

Henri Sainte-Claire Deville introdusse il metodo di riduzione diretta del metallo, per via elettrolitica a partire da NaAlCl fuso, processo studiato in modo indipendente pure da Bunsen.

L'invenzione del processo di Hall-Héroult nel 1886, ovvero elettrolisi di allumina disciolta in criolite (NaAlF) rese economica l'estrazione dell'alluminio dai minerali, ed è comunemente in uso in tutto il mondo.

Abbondanza e disponibilità.
L'alluminio è uno degli elementi più diffusi sulla crosta terrestre (8,3% in peso), terzo dopo ossigeno (45,5%) e silicio (25,7%) e paragonabile al ferro (6,2%) e al calcio (4,6%).

In natura si trova in minerali dove è sempre combinato con altri elementi (in particolare: zolfo, silicio e ossigeno). Uno dei minerali più ricchi di alluminio è la bauxite, una roccia dal colore rosso bruno o giallo, diffusa soprattutto negli Stati Uniti, in Russia, Guyana, Ungheria, nei territori dell'ex Jugoslavia. La bauxite contiene circa il 45-60% di alluminio ed è il minerale maggiormente utilizzato per la produzione di alluminio.

Isotopi.
L'alluminio ha nove isotopi, la cui massa atomica varia da 23 a 30. Solo Al (isotopo stabile) e Al (isotopo radioattivo, emivita = anni) si trovano in natura. Al viene prodotto dall'argon nell'atmosfera terrestre, dalla spallazione causata dai protoni dei raggi cosmici. Gli isotopi di alluminio hanno trovato un'applicazione pratica nella datazione dei sedimenti marini, dei noduli di manganese, dei ghiacci nei ghiacciai, del quarzo nelle rocce e nelle meteoriti. Il rapporto tra Al e berillio-10(Be) è stato usato per studiare il ruolo di trasporto, deposizione, sedimentazione ed erosione sulla scala temporale che va da 10 a 10 anni.

Il Al cosmogenico venne usato per la prima volta negli studi sulla Luna e i meteoriti. I frammenti di meteoriti che si staccano dal corpo principale, sono esposti a un intenso bombardamento di raggi cosmici durante il loro viaggio nello spazio, che causa una sostanziale produzione di Al. Dopo essere caduti sulla Terra, lo scudo dell'atmosfera protegge i frammenti dall'ulteriore produzione di Al, e il suo decadimento può essere usato per determinare la durata della loro presenza sulla Terra. La ricerca sui meteoriti ha anche mostrato che Al era relativamente abbondante all'epoca della formazione del nostro sistema planetario. È possibile che l'energia rilasciata dal decadimento di Al sia responsabile della rifusione e differenziazione di alcuni asteroidi dopo la loro formazione 4,6 miliardi di anni fa.

Caratteristiche.
L'alluminio è un metallo leggero ma resistente. La sua densità è di 2,71 g/cm³, a cui corrisponde un peso specifico di circa un terzo dell'acciaio e del rame.

Altre proprietà salienti dell'alluminio sono:

Leghe di alluminio.
Pochi elementi in natura si prestano a formare un numero così elevato di leghe come l'alluminio. Per migliorare le caratteristiche meccaniche si aggiungono all'alluminio determinati quantitativi di elementi alliganti. Quando si combina con altri elementi, le caratteristiche di questo metallo, che allo stato puro è tenero e duttile, cambiano radicalmente. Ad esempio l'ossido di alluminio (AlO) o corindone (i cristalli trasparenti della migliore qualità sono più conosciuti come zaffiri e rubini), è la sostanza naturale più dura dopo il diamante, con durezza relativa 9 nella scala di Mohs. Per quanto riguarda le leghe metalliche formate dall'alluminio, le peculiarità in comune per tutte sono:

Gran parte degli elementi metallici sono solubili nell'alluminio, tuttavia rame (Cu), silicio (Si), magnesio (Mg), zinco (Zn), manganese (Mn), nichel (Ni) sono i leganti utilizzati per l'alluminio a costituire le leghe madri; accanto ad essi si possono impiegare elementi che migliorano alcuni aspetti prestazionali delle leghe, conosciuti come correttivi. Si trovano aggiunte, per scopi particolari, piccole percentuali di titanio, zirconio, cromo, bismuto, piombo, cadmio, scandio, litio, berillio ed anche stagno e ferro, quest'ultimo peraltro sempre presente come impurezza. Quando gli elementi sopra menzionati vengono aggiunti all'alluminio di base da soli si hanno leghe binarie, quando aggiunti a due a due o a tre a tre si hanno rispettivamente leghe ternarie o leghe quaternarie. Ogni elemento possiede il suo particolare effetto, per esempio:


Produzione.
La produzione industriale dell'alluminio risale a poco più di 200 anni fa, nonostante sia uno dei metalli più abbondanti sulla crosta terrestre. Ciò è dovuto alla necessità di separarlo dai minerali in cui è contenuto, essendo molto raro in forma libera. Per tale motivo in passato era considerato un metallo prezioso, con un valore superiore a quello dell'oro.

Il principale minerale d'alluminio è la bauxite: un ossido-idrossido misto di alluminio, dalla composizione molto variabile a seconda dei giacimenti. Può pertanto contenere AlO 40-60%, HO 12-30%, SiO 1-15%, FeO 7÷30%, e altri composti quali ossidi di titanio, vanadio, fosforo, o fluoruri.

L'alluminio non può essere prodotto dalla bauxite tramite riduzione con carbonio, come avviene per il ferro. Viene invece prodotto con un procedimento in due stadi successivi, che sono:

Uno dei più grandi produttori di alluminio è il Canada, anche se non uno dei maggiori produttori di bauxite. Infatti grazie ai suoi potenti impianti idroelettrici, dispone di grandi quantità di energia elettrica a basso costo, quindi importa la bauxite ed esporta l'alluminio metallico. Nonostante l'elevato costo dell'elettrolisi, l'alluminio è comunque un metallo sufficientemente economico ed è quindi ampiamente utilizzato. L'alluminio può essere estratto anche dall'argilla, ma il processo diventa più costoso, ma il suo costo dipende anche molto da dove viene estratto (luogo)

Processo Bayer.
L'allumina si ottiene trattando la bauxite con idrossido di sodio concentrato a caldo, che reagendo con l'alluminio produce idrossido di alluminio, che calcinato a si decompone in ossido di alluminio e acqua.

Oggi questa operazione rientra all'interno del ciclo di lavorazione detto ""processo Bayer"".

Processo di Hall-Héroult.
Per un periodo l'alluminio costò più dell'oro, ma i prezzi scesero fino a collassare quando nel 1886 venne messo a punto, in Francia da Paul Héroult e in America da Charles Martin Hall, il metodo elettrolitico di produzione dell'alluminio a partire da allumina (ossido di alluminio, AlO).

Nel processo di Hall-Héroult l'alluminio viene prodotto in una cella elettrolitica in cui l'elettrolita è costituito da un bagno di criolite e allumina. L'alluminio fuso viene prodotto al catodo, che è costituito da una vasca di materiale refrattario all'interno del quale sono posizionate delle barre portacorrente (che fungono da elettrodo).

Saldatura dell'alluminio.
Saldatura TIG.
Esistono tecniche di saldatura specifiche per l'alluminio, in particolare la tecnica TIG (""Tungsten Inert Gas""), in modalità alternata; la saldatura avviene per mezzo di un arco elettrico scoccato tra il pezzo da saldare e un elettrodo in tungsteno specifico per saldatura alluminio; l'arco è sotto protezione gassosa (si usa generalmente argon, più raramente elio) che evita la formazione di ossido (Allumina) dovuto alla naturale reazione alle alte temperature dell'alluminio con l'ossigeno. .

Nonostante la protezione del gas inerte, si forma comunque uno strato di ossido che rende difficile la saldatura. Per rompere tale strato è necessario fare in modo che la corrente fluisca dal pezzo verso l'elettrodo (decappaggio), mentre per saldare è necessario che la corrente fluisca dall'elettrodo verso il pezzo (trasferimento di calore/penetrazione). Per questo si usa la corrente alternata (AC): durante la semionda negativa salda, mentre durante quella positiva rompe l'ossido; in questo modo si ha la possibilità di saldare direttamente ""pezzo su pezzo"".

Saldatura MIG.
Altro modo di saldare l'alluminio è l'utilizzo di macchinari tipo MIG (""Metal Inert Gas""); in questo caso il filo di saldatura è in una bobina che scorrendo attraverso una guida all'interno della torcia di saldatura, spinto o trascinato da rulli, permette il riporto del materiale necessario per la fusione, sempre con arco elettrico in protezione gassosa (Ar). A differenza della saldatura TIG, l'arco elettrico è scoccato dal filo nel processo MIG e non da un elettrodo come nel TIG.

La saldatura dell'alluminio con macchinari MIG è molto più veloce, ma esteticamente meno apprezzabile rispetto alla saldatura TIG a causa degli spruzzi di materiale che si generano dall'arco elettrico scoccato che non parte da un elettrodo al tungsteno, ma direttamente dal filo di riporto generando schizzi di alluminio fuso che si fissano sulle zone vicine al punto di saldatura.

Brasatura.
In alternativa è spesso usata la brasatura, che si fa con specifiche bacchette di riporto per brasatura (le più comuni sono leghe di alluminio e magnesio, alluminio e zinco, o alluminio e silicio) contenenti un'anima di flussante. Fondendo a temperature significativamente inferiori a quella di fusione dell'alluminio, permettono di ottenere ottimi risultati anche a livello hobbistico senza l'utilizzo di macchinari specifici.

Applicazioni.
Che venga misurato in termini di quantità o di valore, l'uso dell'alluminio oltrepassa quello di tutti gli altri metalli ad eccezione del ferro, ed è importante praticamente in tutti i segmenti dell'economia mondiale. L'alluminio puro è soffice e debole, ma può formare leghe con piccole quantità di rame, magnesio, manganese, silicio e altri elementi, che hanno un'ampia gamma di proprietà utili.

Tali leghe vengono utilizzate anche in campo aeronautico e aerospaziale. Quando l'alluminio viene fatto evaporare nel vuoto forma un rivestimento che riflette sia la luce visibile che il calore radiante. Questi rivestimenti formano un sottile strato protettivo di ossido di alluminio che non si deteriora come fanno i rivestimenti di argento. L'alluminio viene usato anche come rivestimento per gli specchi dei telescopi.

Alcuni dei molti campi in cui viene usato l'alluminio sono:

Il suo ossido, l'allumina, si trova in natura sotto forma di corindone, smeriglio, rubino, e zaffiro ed è usato nella produzione del vetro. Rubini e zaffiri sintetici sono usati nei laser per la produzione di luce coerente.

L'alluminio in polvere si ossida in maniera energica e per questo ha trovato uso nei propellenti solidi per i razzi (specie sotto forma di alluminio scuro detto anche alluminio pirotecnico).
Per il medesimo motivo viene utilizzato nel processo di saldatura alluminotermica, mescolato con ossido di ferro per formare la termite, secondo la seguente reazione esotermica:

Il calore sprigionato da tale reazione è pari a .

Riciclaggio dell'alluminio.
Il recupero di questo metallo dai rifiuti (attraverso il riciclaggio) è diventato una parte importante dell'industria dell'alluminio. Il riciclaggio dell'alluminio è una pratica comune fin dai primi del Novecento. Era comunque un'attività a basso profilo fino ai primi anni sessanta quando il riciclaggio dell'alluminio delle lattine pose questa pratica sotto l'attenzione pubblica. Le fonti per il riciclaggio dell'alluminio comprendono automobili e serramenti, elettrodomestici, contenitori e altri prodotti. Il riciclaggio è molto conveniente: infatti produrre un chilo di alluminio pronto all'uso a partire da scarti costa meno di , contro i 13-14 circa della produzione dal minerale.

Precauzioni.
L'alluminio puro in polvere è un materiale combustibile facilmente infiammabile all'aria.

e molto reattivo in acqua, nei confronti di ossidanti forti, basi e acidi forti.

Reagisce inoltre con gli alcoli e con gli alogenuri alchilici formando composti metallo-organici.
La maggior parte della letteratura è concorde nel considerare l'alluminio non pericoloso per la salute umana in quanto esso viene scarsamente assimilato nel tratto gastrointestinale e viene espulso tramite la funzione renale. Si ritiene tuttavia che, in caso di contatto prolungato, le polveri di alluminio abbiano effetti negativi sui polmoni. Una bassa percentuale della popolazione è allergica all'alluminio, e sperimenta dermatiti da contatto, problemi digestivi e l'incapacità di assorbire le sostanze nutritive se mangiano cibo cotto in pentole d'alluminio, vomito e altri sintomi di avvelenamento qualora vengano ingeriti farmaci contenenti antiacidi a base di idrossidi di alluminio e magnesio come il ""Maalox"" o alcuni prodotti contro la diarrea.

Le principali cause di assunzione di alluminio sono l'uso indiscriminato di farmaci antiacidi e antidiarroici a base di idrossido di alluminio, stoviglie e pentole di alluminio nudo (in particolare se vi si lasciano cibi acidi come il pomodoro dopo la cottura), caffettiere in alluminio, cibi e bevande contenuti in barattoli, lattine o fogli, che possono essere lentamente corrosi favorendo la dissoluzione di alluminio negli alimenti, l'uso di deodoranti con cloridrato di alluminio e di quelli ""naturali"" come l'allume di rocca (esistono dubbi sulla possibilità di assorbimento cutaneo, in base allo spessore della molecola e alla presenza di microlesioni della cute, ovvero l'assenza di sostanze additive in grado di chelare l'alluminio prevenendone l'assorbimento). Il solfato e il fosfato di alluminio sono un comune componente del lievito per uso alimentare al fine di ritardare la lievitazione (quindi assente nel lievito chimico in polvere ad azione rapida).



"
"Circolo imperiale

Una provincia imperiale o circolo imperiale (in tedesco ""Reichskreis"", plurale ""Reichskreise"") era un raggruppamento regionale degli Stati del Sacro Romano Impero. Furono costituiti a partire dal 1500 in seguito alla riforma imperiale di Massimiliano I d'Asburgo
principalmente per una migliore difesa dell'impero tedesco e per facilitare la raccolta delle tasse, ma anche un metodo di riorganizzazione per il ""Reichstag"" (il Parlamento Imperiale).

Ciascuna provincia disponeva di un ""Kreistag"" (parlamento provinciale), anche se non tutti i membri di un ""Kreistag"" potevano essere anche membri del ""Reichstag"".
Infatti vi erano varie tipologie di feudi a cui era concessa la sovranità o autonomia in ambito imperiale:

Formazione delle province.
Nel 1500 vennero create sei province come parte della riforma imperiale:

Altre quattro regioni furono create nel 1512:

Queste regioni rimasero immutate sino alla fine del XVIII secolo, quando le guerre della rivoluzione francese apportarono cambiamenti significativi all'impero.

Stati esterni alle province imperiali.
Una serie di stati e territori rimasero estranei all'organizzazione delle province imperiali e pertanto, non facendovi parte, erano esclusi dagli stati che partecipavano ai lavori e alle votazioni della Dieta dell'impero, tra questi gli stati del Regno d'Italia, della corona di Boemia, della vecchia Confederazione. Oltre a questi vi fu un considerevole numero di territori che mantennero l'immediatezza imperiale tra i quali diverse abbazie, i villaggi imperiali e i cavalieri del Sacro Romano Impero.



Territori della Vecchia Confederazione.
Località sovrane o cantoni.
Tra parentesi l'anno di ingresso nella confederazione:

Località con patti di alleanza.
Tra parentesi l'anno e a seguire le località con le quali vi erano patti di alleanza



oltre i circa 1500 feudi equestri, di fatto sovrani in possesso dei cavalieri del Sacro Romano Impero.
"
"Nicola Lo Buono

Carriera.
Giocatore.
Iniziò la carriera con la maglia del Trani in IV serie nel 1953-1954. Nell'estate del 1955, partecipò ad un incontro tra rappresentative di categoria tra Nord e Sud. Nell'occasione era presente sugli spalti, in qualità di dirigente della Lazio, l'ex calciatore Carlo Parola che lo fece acquistare dalla società romana unitamente al portiere della rappresentativa del sud Nello Orlandi. L'arrivo dei due nella Capitale passò quasi inosservato.

La Lazio infatti era reduce da una movimentata e dispendiosa campagna acquisti e Lo Buono ed Orlandi erano considerati poco più che rincalzi. Orlandi in effetti venne relegato stabilmente in tribuna da Roberto Lovati (giocò solo 7 partite in tre anni), Lo Buono viceversa riuscì a guadagnarsi un posto in squadra. L'allenatore inglese Jesse Carver lo fece esordire l'11 marzo 1956 (a 22 anni), nell'incontro più difficile: Lazio-Roma. Era il recupero del derby rinviato per neve, Lo Buono venne schierato come terzino sinistro in coppia con Giovanni Molino e la Lazio vinse l'incontro per 1-0.

Da quel momento non uscì più di squadra fino al termine della stagione. All'ultima giornata riuscì anche a realizzare alla Fiorentina la sua unica rete in maglia laziale. Il gol fu a dir poco singolare: il portiere avversario Sarti diede incarico al compagno Cervato di un rinvio dal fondo e quest'ultimo andò alla battuta con una traiettoria lunga. Lo Buono intervenne al volo per rinviare, indirizzando però la sfera verso la porta avversaria.
Sarti che di spalle stava rientrando per riprendere la posizione tra i pali, si accorse della palla solo quando la stessa andò ad adagiarsi nella rete. Pochi minuti dopo avvenne un'azione analoga, ma questa volta la sfera colpita da Lo Buono centrò in pieno la traversa.

Con Molino giocò a sinistra, passò a destra con Adelmo Eufemi e tornò nuovamente a sinistra con Francesco Janich. L'avvento di Fulvio Bernardini sulla panchina biancoceleste coincise con il periodo migliore di Lo Buono con la maglia della Lazio, infatti vinse la Coppa Italia del 1958, competizione che lo vide sempre presente in tutti gli incontri disputati. Nell'autunno del 1960, nell'incontro di Coppa Italia contro il Palermo, disputato allo stadio Flaminio, si procurò uno strappo che lo costrinse a rimanere lontano dai campi per quasi un anno. Una volta guarito, sia il nuovo allenatore Paolo Todeschini che il suo sostituto Carlo Facchini lo relegarono stabilmente tra le riserve e così a fine campionato venne ceduto al in Serie C, dopo che con la Lazio collezionò 105 partite complessive (91 in campionato, 12 in Coppa Italia e 2 in Coppa delle Alpi) e un gol (in campionato). In Abruzzo accusò prima uno strappo al tendine d'Achille, quindi una distorsione ai legamenti ne pregiudicarono irrimediabilmente la ripresa agonistica.

Allenatore.
Al termine della seconda stagione al decise di dire addio al grande calcio accettando l'incarico di allenatore-giocatore nel Formia. Qui iniziò una carriera di tecnico dilettantistico che seppe dargli quelle soddisfazioni che il calcio professionistico gli aveva negato, ben sette campionati vinti e nella stagione 1976-1977 il premio di ""Seminatore d'oro"" con il Colleferro Calcio, come miglior allenatore d'Italia della Lega Dilettanti. Nella stagione 1978-1979 allena il Tuscania in Serie D e al termine di quella stagione fu retrocesso al campionato di Promozione Lazio 1979-1980.

Dirigente sportivo.
Nell'estate del 1986 aveva assunto la carica di direttore sportivo della Vis Aurelia, uno dei più prestigiosi sodalizi del panorama giovanile romano.

È scomparso l'8 settembre 2009 all'età di 76 anni.

Statistiche da allenatore.
<div style=""overflow:auto"">
"
"Interpercolatrice

La interpercolatrice è una macchina che, riempita con tabacco da sigaretta e una cartina di adeguata dimensione, permette di arrotolare la cartina attorno al tabacco. In genere la carta viene quasi tutta arrotolata, ma una linguetta viene lasciata non avvolta per permettere di umettarla al fine di sigillarla.

Ci sono vari tipi di interpercolatrice che si raccolgono in due categorie principali, che si distinguono sostanzialmente per la presenza di un piccolo deposito per il tabacco che nei modelli più semplici non è previsto.

"
"Race of Champions (Formula 1)

La Race of Champions (""Corsa dei Campioni"") fu una tradizionale gara di Formula 1 non valida per il campionato del mondo. Si correva sul Circuito di Brands Hatch nel Kent, in Gran Bretagna tra il 1965 e il 1979, nonché nel 1983. Quella del 1983 fu anche l'ultimo Gran premio di Formula 1 non valido quale prova del campionato del mondo.

Albo d'oro.
† ""Corsa vinta da una vettura Formula 5000 ""
"
"Conte palatino

Conte palatino (latino: ""comes palatii"") era il titolo associato ad una delle più illustri cariche dell'alto medioevo; esso perse gradatamente d'importanza nei secoli fino a divenire, soprattutto nel XV secolo, una merce di scambio utilizzata dagli imperatori nei confronti dei propri vassalli per far cassa.

Il nome di ""Conte Palatino"" sembra originario dal titolo di ""Conte del Palazzo"", ovvero del ""Sacro Palazzo"", dei sovrani franchi, dove questo titolo rimase in uso sino al VI secolo. Successivamente il titolo passò in Italia a seguito della conquista effettuata da Carlo Magno nel 773-774.

La mansione del Conte Palatino era di giudicare tutte le cause giunte in appello al tribunale del sovrano, e portare poi a conoscenza del Re soltanto quei giudizi che riteneva importanti.

Il Conte Palatino, in epoca più antica, era uno solo, ma sotto Ludovico il Pio se ne ricordano due contemporanei (""Gebuinus et Ruodbertus""). Successivamente la divisione tra i popoli e la moltiplicazione dei regni costrinsero alla creazione di più personalità con detta carica.

Forse il primo Conte di Palazzo in Italia è a Pistoia, nell'812, tale ""Echergum Comintem Palatii""; nell'814 è invece attestato a Spoleto un ""Hebroardo"".

Storia.
Alla corte di Carlo Magno era il titolo attribuito, almeno nella leggenda, ai suoi cavalieri più fidati, detti familiarmente, con lieve corruzione linguistica, ""paladini"".

In Italia aveva particolare importanza il conte del sacro palazzo di Pavia, capitale del Regno italico. Dall'XI secolo, il romano pontefice iniziò a nominare un Collegio di Comites Palatini. Questi, scelti tra i più fedeli vassalli di Santa Romana Chiesa, avevano il compito di difendere il Papa e la Curia romana. Avevano sede nel Palazzo Apostolico venendo perciò anche detti conti del Sacro Palazzo Lateranense.

Nel corso del Basso Medioevo il titolo di conte palatino assume significati molto diversi da una nazione all'altra. Nella Germania medioevale c'era un conte palatino per ogni ducato, che fungeva da vicario dell'Imperatore. Tuttavia la carica lentamente scomparve. L'unico conte palatino a rimanere importante fu il Conte Palatino del Reno, che era anche uno dei principi elettori. Il suo stato fu annesso alla Francia da Napoleone.

Nell'Inghilterra medioevale avevano titolo di contee palatine due contee di confine con il Galles: Chester e Flint.

Il titolo fu usato in Polonia per indicare i governatori delle regioni, nominati dal re fra i magnati locali.

In Ungheria il conte palatino era, dal secolo XVII fino al 1848, il viceré che governava per conto degli Asburgo. Era conte palatino il Wesselényi, che fu implicato nella Congiura dei magnati intorno al 1670. La carica fu poi spesso ricoperta da membri della famiglia Esterhazy di Galantha, che proprio in quella occasione prese partito per gli Asburgo, ottenendo di diventare la principale famiglia del paese.

Diritto.
Italia.
Il titolo nobiliare di conte palatino ha avuto diverso valore giuridico nelle varie epoche e nelle varie aree geografico-politiche della penisola. Il Regno d'Italia, con gli Ordinamenti nobiliari del 1929 e del 1943, riconosce al titolo di conte palatino (ad vitam/ad personam ) il solo valore personale e non gentilizio, come, del resto, era andato già così caratterizzandosi in ambito preunitario e pontificio. Riconosciuti, invece, come titolo gentilizio, il Palatinato concesso per collazione diretta dai pontefici, in forma perpetua. Il Sovrano militare ordine di Malta riconosce nobiltà generosa al palatinato solo se concesso con la Milizia Aurata che la certifica, essendo titolo di rango e nobilitante. Diversa la questione della Milizia Aurata, rispetto al palatinato, nonostante siano stati titolo nobiliare palatino lateranense, il primo, e titolo gentilizio palatino lateranense, la seconda; il Titolo Equestre Aurato o Speron d'Oro o Milizia Aurata, solitamente personale, ma dal valore gentilizio (gentilizio nei presupposti pretesi e, quindi, negli esiti, nobiltà ereditaria), nonché titolo di nobilitazione della Santa Sede fino al 1841, concesso analogamente, dai legati ed enti pontifici con delega e dai pontefici, e con identico valore giuridico (rifondazione e riforma di Gregorio XVI del 1841).

La Repubblica Italiana non riconosce i titoli nobiliari, pertanto, dopo l'entrata in vigore della Costituzione italiana nel 1948, il titolo di conte palatino, come gli altri titoli nobiliari, non ha effetti civili né riconoscimenti giuridici.

Associazioni e Ordini Cavallereschi.
Va ricordata anche l'antica tradizione che vuole i cavalieri dell'Ordine equestre del Santo Sepolcro di Gerusalemme insigniti, ove non lo fossero, anche della nobiltà ""personale"" legata al titolo di Conte Palatino, o del Sacro Palazzo Lateranense. Lo stesso vale per i Confratelli della Venerabile Arciconfraternita Vaticana di Sant'Anna de' Parafrenieri.



"
"Iliade

L<nowiki>'</nowiki>Iliade (in lingua originale `Ιλιάς, ""Iliás"") è un poema epico in esametri dattilici, tradizionalmente attribuito a Omero. Il titolo deriva da ""`Ίλιον"" (""Īlĭŏn""), l'altro nome dell'antica Troia, cittadina dell'Ellesponto (e da non confondere con ""Ilion"" nell'Epiro). Ambientato ai tempi della guerra di Troia, narra gli eventi accaduti nei cinquantuno giorni dell'ultimo anno di guerra, in cui l'ira di Achille è l'argomento portante del poema. Opera ciclopica e complessa, è un caposaldo della letteratura greca e occidentale.

Tradizionalmente datata al 750 a.C. circa, Cicerone afferma nel suo ""De oratore"" che Pisistrato ne aveva disposto la sistemazione in forma scritta già nel VI secolo a.C., ma si tratta di questione discussa dalla critica. In epoca ellenistica fu codificata da filologi alessandrini guidati da Zenodoto nella prima edizione critica, comprendente 15.696 versi divisi in 24 libri (ciascuno corrispondente a un rotolo, che ne dettava la lunghezza). Ai tempi il testo era infatti estremamente oscillante, visto che la precedente tradizione orale aveva originato numerose varianti. Ciascun libro è contraddistinto da una lettera maiuscola dell'alfabeto greco e riporta in testa un sommario del contenuto.

Descrizione.
Datazione.
L'opera venne composta probabilmente nella regione della Ionia Asiatica. La sua composizione seguì un percorso di formazione, attraverso i secoli e i vari cambiamenti politici e socio-culturali, che comprese principalmente tre fasi:


Le diverse edizioni.
Si sa che il poema era già noto nel VI secolo a.C.; la prima testimonianza sicura è di Pisistrato, tiranno di Atene (561-527 a.C.). Dice infatti Cicerone nel suo ""De Oratore"": “""primus Homeri libros confusos antea sic disposuisse dicitur, ut nunc habemus""” (""Si dice che Pisistrato per primo avesse ordinato i libri di Omero""). Il primo punto fermo è quindi che nella Grande Biblioteca di Atene di Pisistrato erano contenuti i libri di Omero, ordinati.

L'oralità non consentì di stabilire delle edizioni canoniche. L'Iliade pisistratea non fu un caso unico: sul modello di Atene ogni città (di sicuro Creta, Cipro, Argo e Massalia, oggi Marsiglia) probabilmente aveva un'edizione “locale”, detta ""kata poleis"". Le varie edizioni kata poleis non erano probabilmente molto discordanti tra di loro.

Si hanno notizie riguardo edizioni precedenti all'ellenismo, dette ""polystikoiai"", “con molti versi”; avevano sezioni rapsodiche in più rispetto alla versione pisistratea; varie fonti ne parlano ma non se ne conosce l'origine.

L'Iliade e l'Odissea erano la base dell'insegnamento elementare: i piccoli greci si avvicinavano alla lettura attraverso i poemi di Omero; molto probabilmente i maestri semplificarono i poemi affinché fossero di più facile comprensione per i bambini.

Si conosce anche l'esistenza di edizioni ""kata andra"": personaggi illustri si facevano fare edizioni proprie. Un esempio molto famoso è quello di Aristotele, che si fece creare un'edizione dell'Iliade e dell'Odissea (versioni prealessandrine). Si è arrivati, in seguito, a una sorta di testo base attico, una vulgata attica.

Teagene di Reggio, VI secolo a.C., fu il primo critico e divulgatore dell'Iliade, che fra l'altro pubblicò.

Gli antichi grammatici alessandrini tra il III e il II secolo a.C. concentrarono il loro lavoro di filologia del testo su Omero, sia perché il materiale era ancora molto confuso, sia perché era universalmente riconosciuto padre della letteratura greca. Molto importante fu un""'emendatio"" (""diorthosis"") volta a eliminare le varie interpolazioni e a ripulire il poema dai vari versi formulari suppletivi, formule varianti che entravano anche tutte insieme.

Si arrivò dunque a un testo definitivo. Un contributo fondamentale fu quello di tre grandi filologi, vissuti tra la metà del terzo secolo e la metà del secondo: Zenodoto di Efeso, che elaborò la numerazione alfabetica dei libri e operò una ionizzazione (sostituì gli eolismi con termici ionici), Aristofane di Bisanzio, di cui non ci resta nulla, ma che sappiamo fu un gran commentatore, inserì la prosodia (l'alternarsi di sillabe lunghe e brevi), i segni critici (come la ""crux"", l""'obelos"") e gli spiriti; Aristarco di Samotracia, che operò una forte e oggi considerata sconveniente atticizzazione - convinto che Omero fosse di Atene - e si occupò di scegliere una lezione per ogni vocabolo “dubbio”, curandosi però di mettere un ""obelos"" con le altre lezioni scartate. Non è ancora chiaro se si basò sull'istinto o comparò vari testi.

Il testo dell'Iliade giunto all'età contemporanea è piuttosto diverso da quello con le lezioni di Aristarco. Su 874 punti in cui egli scelse una particolare lezione, solo 84 tornano nei nostri testi; per quanto riguarda le parti considerate dubbie dai commentatori antichi, la vulgata alessandrina è quindi uguale alla nostra solo per il 10%. Si può anche ritenere che tale testo non fosse definitivo, ed è possibile che nella stessa biblioteca di Alessandria d'Egitto, dove gli studiosi erano famosi per i loro litigi, ci fossero più versioni dell'Iliade.
Un'invenzione molto importante della biblioteca di Alessandria furono gli ""scolia"", ricchi repertori di osservazioni al testo, note, lezioni, commenti. Dunque i primi studi sul testo furono effettuati tra il III e il II secolo a.C. dagli studiosi alessandrini; poi tra il I secolo e il II secolo d. C. quattro scoliasti redassero gli ""scolia"" dell'Iliade, poi compendiati da uno scoliasta successivo nell'opera “Commento dei 4”. L'Iliade di Omero tuttavia non riuscì a influenzare tutte le zone dove era diffusa: anche in età ellenistica giravano più versioni, probabilmente derivanti dalla vulgata ateniese di Pisistrato del V secolo, che proveniva da varie tradizioni orali e rapsodiche.

Intorno alla metà del II secolo, dopo il lavoro di Alessandria, giravano il testo alessandrino e residui di altre versioni. Di certo gli Ellenisti stabilirono il numero e la suddivisione dei versi.
Dal 150 a.C. sparirono le altre versioni testuali e si impose un unico testo dell'Iliade; tutti i papiri ritrovati da quella data in poi corrispondono ai nostri manoscritti medievali: la vulgata medievale è la sintesi di tutto.

Nel medioevo occidentale non era diffusa la conoscenza del greco, nemmeno tra personaggi come Dante o Petrarca; uno dei pochi che lo conosceva era Boccaccio, che lo imparò a Napoli da Leonzio Pilato. L'Iliade era conosciuta in occidente grazie alla ""Ilias"" tradotta in latino di età neroniana.

Prima del lavoro dei grammatici alessandrini, il materiale di Omero era molto fluido, ma anche dopo di esso altri fattori continuarono a modificare l'Iliade, e per arrivare alla ""koinè"" omerica bisognerà aspettare il 150 a.C.

L'Iliade fu molto più copiata e studiata dell'Odissea.
Nel 1170 Eustazio di Salonicco contribuì alla sua diffusione in modo significativo. Nel 1453 Costantinopoli fu presa dai turchi; un grandissimo numero di profughi migrarono da oriente verso occidente, portando con sé una gran mole di manoscritti. Questo accadde fortunatamente in concomitanza con lo sviluppo dell'Umanesimo, tra i punti principali del quale c'era lo studio dei testi antichi.

Nel 1920 si ammise che era impossibile fare uno ""stemma codicum"" per Omero perché, già in quel periodo, escludendo i frammenti papiracei, c'erano ben 188 manoscritti, e anche perché non si riesce a risalire a un archetipo di Omero. Spesso i nostri archetipi risalgono al IX secolo, quando, a Costantinopoli, il patriarca Fozio si preoccupò che tutti i testi scritti in alfabeto greco maiuscolo fossero traslitterati in minuscolo; quelli che non furono traslitterati, andarono perduti. Per Omero tuttavia non esiste un solo archetipo: le translitterazioni avvennero in più luoghi contemporaneamente.

Il più antico manoscritto capostipite completo dell'Iliade è il ""Marcianus 454 A"", presente a Venezia; risalente al X secolo, fu ricevuto dal cardinal Bessarione dall'oriente, da Giovanni Aurispa. I primi manoscritti dell'Odissea sono invece dell'XI secolo.

L""'editio princeps"" dell'Iliade è stata stampata nel 1488 a Firenze da Demetrio Calcondila. Le prime edizioni veneziane, dette ""aldine"" dallo stampatore Aldo Manuzio, furono ristampate ben 3 volte, nel 1504, 1517, 1512, indice questo senza dubbio del gran successo sul pubblico dei poemi omerici.

Tematiche generali.
L'eroicità è riconosciuta come accento fondamentale del poema, e per Omero ""eroico"" è tutto ciò che va oltre la norma, nel bene e nel male e per qualunque aspetto. Queste grandezze non sono guardate con occhio stupito, perché il poeta è inserito nel mondo che descrive, e l'eroico è dunque sentito come normalità. L'intera guerra è descritta come un seguito di duelli individuali, raccontati spesso secondo fasi ricorrenti.

L'opera non tratta, come si presumerebbe dal titolo, dell'intera guerra di Ilio (Troia), ma di un singolo episodio di questa guerra, l'ira di Achille, che si svolge in un periodo di 51 giorni. Aristotele lodò Omero nella ""Poetica"", per aver saputo scegliere, nel ricco materiale mitico-storico della guerra di Troia, un episodio particolare, rendendolo centro vitale del poema, e affermò, inoltre, che la poesia non è storia, ma una fecondissima verità teoretica e di fatto.

L’""ira"" è un motivo centrale nel poema. L'ira di Achille è determinata dalla sottrazione della schiava Briseide. L'ira gli fa riconquistare l'onore perduto; la parte del bottino razziato in battaglia veniva infatti assegnata al guerriero in proporzione al suo valore e al suo ruolo di combattente. Al tema dell'ira è legato quello della ""gloria"" che l'eroe conquista combattendo con valore e che gli permette di perpetuare la propria immagine alle generazioni future.

Gli ""dei"" sono antropomorfi, cioè hanno sembianze fisiche e sentimenti umani: si amano e si odiano, tramano inganni; mostrano desiderio, vanità, invidia. Al di sopra di loro sta il Fato ineluttabile (in greco. ""móira""), cioè il Destino. Gli dei intervengono direttamente nelle vicende umane.

Altri motivi presenti sono: il senso del dovere, la vergogna del giudizio negativo e la necessità di proteggere i propri cari.


Personaggi principali.
Divinità.
Nel poema, alcune divinità aiutano i Troiani e altre gli Achei. Gli dei a favore dei Troiani sono Eris, Afrodite, Apollo, Ares, Artemide, Dione, Latona, Scamandro (dio dell'omonimo fiume).
Gli dei a favore degli Achei sono Atena, Poseidone, Era, Efesto, Ermes, Teti.
Restano invece neutrali Zeus, Peone, Iride, Ebe e le Moire.
Inoltre compare Ipno (dio del sonno), che addormenterà temporaneamente Zeus su richiesta di Era.

Struttura.
L""'Iliade"" è articolata in 24 libri che raccontano 51 giorni dell'ultimo anno della guerra di Troia. Il nucleo conduttore della storia è l'ira d'Achille, valoroso guerriero acheo. Attorno alla sua ira si snodano le varie ""aristie"", ovvero le narrazioni di gesta d'altri eroi. Parallelamente a queste si svolgono anche le ""teomachie"" (battaglie di dei).

In questo caso l'autore è Omero - in greco Ὅμηρος, Hómēros - autore di due fondamenti della letteratura occidentale, l'Iliade e l'Odissea. Si ritiene sia vissuto nell'VIII secolo a.C. Sia l<nowiki>'</nowiki>""Iliade"" sia l<nowiki>'</nowiki>""Odissea"", viaggio di Ulisse fino a casa, erano parte di una raccolta chiamata ""Storie di Troia"".

I poemi del ciclo troiano erano otto e oltre a ""Odissea"" e ""Iliade"" comprendevano anche: ""Cypria"", ""L'Etiopide"", ""La Piccola Iliade"", ""La caduta di Troia"", ""I Ritorni"", ""Telegonia"", in gran parte andati perduti. Si conoscono i loro nomi e parte dei contenuti grazie a Proco, poeta greco vissuto nel V secolo, che li riassunse in un manoscritto.

Nell<nowiki>'</nowiki>""Iliade"", oltre agli dei e agli uomini, si trova una ""sottocasta"" di semidei antropomorfi. Tra questi vi è anche Achille. Nei testi epici tali personaggi si possono riconoscere dal fatto che hanno un genitore divino e uno umano. Le ambientazioni della storia sono meno realistiche rispetto all""'Odissea"".

Le città sono descritte in maniera insufficiente, a differenza delle navi achee, descritte con molta più concentrazione e impegno da parte dell'autore.

Lo stile narrativo della storia è maestoso.

Sinossi del poema.
Paride, principe troiano, rapisce Elena, moglie del re spartano Menelao. Per questa ragione si mobilita tutta la Grecia achea per vendicare l'offesa.
Dopo nove anni di assedio, Agamennone, capo dell'armata achea e fratello di Menelao, si rifiuta di restituire a Crise, sacerdote di Apollo, la figlia Criseide, che egli ottenne come preda di guerra. Perciò il dio infligge una pestilenza al campo dei Greci, costringendo Agamennone a restituire Criseide. Per compensarsi della perdita, egli sottrae ad Achille la sua schiava Briseide.<br>
Il Pelide, sdegnato, ritenendo d'avere ricevuto un affronto, decide di non combattere più a fianco degli Achei, che senza di lui subiscono gravi perdite. Patroclo, compagno di Achille, decide di scendere in campo con le sue armi fingendosi Achille, ma viene ucciso da Ettore, principe ereditario troiano e comandante in capo dell'esercito, che solo dopo averlo sconfitto lo riconosce.<br>
Achille, riarmato da Efesto, torna a combattere per vendicare la morte del compagno; trova lo scontro con Ettore che uccide in duello, infierendo sul suo corpo e confiscando il cadavere. Priamo, re dei troiani, giunge nel campo dei Greci a chiedere la restituzione di Ettore; Achille fa dunque una pace personale con Priamo, permettendogli di riscattare la salma del figlio.<br>
Il destino della città di Troia privo del suo eroe più forte sarà comunque senza speranza.

Trama del poema (in sintesi).
Prologo dello scoppio della guerra secondo il mito.
Giunti gli eserciti della Grecia a Troia, la sorte per i nemici della Grecia è segnata, perché gli abitanti divini dell'Olimpo, divisisi in tre parti, di cui una parteggia per il popolo avversario, aiutano i guerrieri con i loro prodigi.

Il proemio.
Una delle versioni più note del proemio è quella di Vincenzo Monti, benché ne esistano di maggiormente fedeli all'originale:

Ira di Achille (canti I-VIII).
Nel frattempo scendono in campo anche gli dei, divisi gli uni per i greci e gli altri per i troiani.


I greci allora scavano una fossa per difendere le navi.


Ambasciata ad Achille (canto IX).
La Grecia avrebbe bisogno che Achille tornasse a combattere facendo riacquistare il buon umore ai soldati demoralizzati, ma l'eroe di Ftia ha deciso, e nemmeno l'amico e cugino Patroclo può fargli cambiare idea.
""Dolonía"": imprese di Odisseo e Diomede (canto X).
Intanto l'esercito greco continua a subire perdite sempre più pesanti e accade anche che l'esercito di Ettore arriva a sfiorare le navi nemiche, cercando di bruciarle. Ulisse e Diomede sono mandati da Agamennone in ricognizione, e catturano Dolone, un troiano, che verrà poi decapitato. I due greci quindi sgozzano il re di Tracia Reso, sorpreso nel sonno, che era appena arrivato in soccorso dei troiani.



Furia di Achille e morte di Ettore (canti XVIII-XXII).
La ninfa si reca nella fucina di Efesto, dio zoppo, che crea uno scudo stupefacente assieme a nuove armi.




Analisi.
L'ira di Achille.
La prima parola del poema è ""ira"" (μήνιν), ossia il motivo guida di tutta gran parte delle vicende dei Greci nella guerra finale. Viene messa in risalto la reazione che scaturisce da un'offesa fatta al prototipo della boria e superpotenza eroica per eccellenza, Achille, essendo privato del bottino di battaglia: Briseide da Agamennone.

L'ira di tale genere rispecchia anche la condizione sociale dei Greci arcaici, ossia quella del sistema feudale e dei possedimenti. Briseide è un vero e proprio bottino di guerra, nonché offre un'immagine di potere del padrone stesso dinanzi ai suoi superiori e alla collettività. Purtuttavia rappresentando questo sistema feudale arcaico, Omero raffigura anche il polo estremo dell'avidità e della boria dell'eroe super potente, che appunto per la sua irrefrenabilità emotiva, ritirandosi nelle tende dalla guerra, favorisce l'avanzata di Ettore e la rovina dei Greci.

L'eroe è orgoglioso e brutale ('αγήνωρ), geloso della propria figura onnipotente. Tuttavia vi sarà un cambiamento nell'animo, specialmente dopo la morte di Patroclo, perché improvvisamente vulnerabile nei sentimenti, essendo Patroclo il suo più degno compagno, con cui si riteneva immortale. Dopo la selvaggia furia di combattere, i sentimenti di Achille vengono intaccati alla fine da Priamo con le sue suppliche di restituzione del corpo di Ettore. Omero tratteggia sapientemente l'obbligo della vendetta per l'affermazione e il ripristino del proprio onore, tipico nei clan greci arcaici.

Ettore ""difensor patriae"".
Ettore è rappresentato invece con un aspetto più umano e mite. Egli incarna i valori fondanti del soldato difensore della città; egli è mosso dall' ""onore-rispetto"" (τιμή) e dalla ""vergogna"" (αιδώς). Ettore è il buon conduttore dell'esercito, il buon marito che, nella scena delle Porte Scee, preferisce di gran lunga combattere morendo sotto le mura, perendo da vero eroe valoroso, piuttosto che pensare alla cura della famiglia e vivere un'esistenza da vigliacco. Il suo sacrificio sarà d'esempio per il futuro del figlio Astianatte, che nell'episodio tocca simbolicamente l'elmo del padre. Nella scena del duello finale l'eroe è rappresentato in tutta la sua umanità, perché cede alla furia di Achille, scappando. Tuttavia il fuggire gli ricorda i suoi doveri di eroe, e pur sapendo che morirà, decide di affrontare in guerra il Pelide.

Dopo la morte, Omero mostra un esempio di ""purificazione"" dal sangue e dal genocidio nei confronti di Achille. L'eroe stesso non ha previsto che con la morte di Ettore, egli si sarebbe purificato di tutte le colpe commesse sin dall'inizio del poema, ritornando a uno stato di quiete e di purezza, pronto per una nuova battaglia verso l'inevitabile morte. L'elemento purificatore è proprio Priamo, che lo convince a restituirgli il corpo, come segno di benevolenza e rispetto tra i nemici.

Società tribale omerica.
I due poemi omerici, e in particolare l'Iliade, mostrano come siano il prodotto di una società arcaica, dell'epoca dei Micenei, plasmata su valori di casta, di suddivisione precisa del potere, e di profondo credo religioso. Il mito rappresenta la componente fondante della società, dal quale si trae esempio e modello per la società futura, come appunto fu l'intento di Omero, essendo i due poemi dell'VIII secolo a.C.

Cultura omerica della Vergogna e del Rispetto.
Nel poema vi sono due elementi portanti: la Vergogna o Colpa (ma in senso lato anche Rispetto o Onore) (αιδώς) e il Rispetto o Gloria (κλέος). Il Rispetto tuttavia si guadagna con bottini di guerra, ed è un'approvazione materiale da parte della comunità; mentre la Gloria si conquista con eroiche azioni militari. La privazione del Rispetto di Achille mediante la confisca della schiava, provoca vergogna e colpa, perché Achille perde d'immagine davanti alla collettività.

Un altro caso di ""vergogna"", che consiste anche nella contaminazione fisica e interiore per l'eroe guerriero, consiste nell'episodio di Tersite, il guerriero storpio che incarna i mali della società, e che ingiuria gli eroi delle loro colpe. Il personaggio è ambiguo perché da una parte è l'anti-eroe per la deformità e la cattiveria d'animo, dall'altra è una ""voce"" di Omero che precisa le motivazioni del destino per cui la guerra tarda a finire, dacché anche gli eroi si macchiano di colpe, e necessitano di purificazione da parte degli dei.

La figura dell'eroe.
La virtù dell'eroe omerico è incentrata nell""'`αρετή"", ossia la virtù, intesa qui come valore militare, un'innata eccellenza, spesso voluta dal fatto che l'eroe è il prodotto dell'unione tra un dio e una mortale. Propria dell'eroe è quindi la καλοκαγαθία (""kalokagathía""), cioè la Perfezione (da καλός καί `αγαθός ""kalós kaí agathós"", cioè ""bello e buono"". Tale ""eccellenza innata"" porta l'eroe ad avere gli appellativi di ""bello e valoroso"", caratteristiche particolari per distinguersi nelle battaglie, e soprattutto per essere cantato dai poeti dopo la morte. Lo spirito competitivo nelle vicende porta l'eroe a una ricerca dell'onore, e da qui la disperata ricerca smisurata di Achille, che si converte in eccesso e peccato; in quanto il successo nella battaglia per l'eroe deve raggiungere l'approdo ultimo del ""rispetto collettivo"" e dell'approvazione della comunità.

Tra gli eroi giovani vi sono anche i due anziani Fenice e Nestore. Costoro rappresentano il profondo rispetto che i giovani hanno per gli anziani più sapienti, che hanno compiuto esperienze anni prima della loro nascita, e custodi del sapere antico e del rispetto religioso. Nestore inoltre è raffigurato da Omero come ""pastore di genti"", perché incarna la buona figura dell'oratore che riesce, con la quiete e la saggezza, a calmare gli animi e a portare sempre la concordia tra i contendenti. Fenice dal canto suo è l'unico anziano in grado di riuscire a placare la furia di Achille, dopo l'offesa di Agamennone, e a tentare di farlo ragionare.

L'epiteto formulare.
L'epiteto è un complemento dei nomi dei personaggi dei poemi omerici, ed è un complemento-aggettivo che serve a completare delle porzioni di verso, essendo una ""formula"" tipica per descrivere le qualità di ciascun eroe, come ""divino"", ""veloce"", ""molto potente"". Nell'epoca della composizione del ""ciclo Troiano"" fu molto utile agli aedi e agli autori papiracei per l'integrazione dei versi in esametri o distici.

L'epiteto più semplice e frequente è l'aggettivo «divino» (), applicabile senza distinzione a tutti gli eroi epici. Alcuni epiteti, infatti, potevano essere applicati a molte persone: Diomede (ad esempio ""Il."", VI, 12) e Menelao (ad esempio ""Od."", XV, 14) vengono definiti «dal potente grido di guerra» (). Altri sono invece personalizzati: solo Zeus è definito «portatore di egida» (), solo Achille è detto «piede leggero» () e solo Atena «occhi azzurri» ().

Stile.
Omero scrive in esametri e utilizza come lingua una mescolanza di vari dialetti greci. Tale lingua proveniva dall'antico indoeuropeo, e possedeva la consonante del digamma (""Ϝ""), presente nell'alfabeto miceneo. Se ne accorse il filologo Richard Bentley, studiando il comportamento dello iato omerico, usato molto per scopi metrici. Fra i dialetti, il più frequente è quello eolico, ma vi sono anche presenze ioniche e attiche. Questo perché il poema fu prima tradotto nelle regioni eoliche (dove si praticava la poesia), e poi nella Ionia, la nuova regione greca.

L'andamento dei canti è molto lineare, appunto per la presenza degli epiteti e di tipiche formule sintattiche del racconto, come scambio di battute o di dialoghi, ripetute più volte nella stessa forma. I dialoghi spesso sono molto solenni e lunghi, e raccontano varie vicende del passato, o addirittura di secoli prima dell'avvenimento dei presenti fatti, come tesi usata, da parte del dialogante, per rafforzare le proprie opinioni, o per ricordare a bella posta un fatto antico che sia di esempio ed educazione per il lettore, nonché per gli ascoltatori stessi della vicenda. La figura dell'autore-narratore è di pregio: egli, nella buona tradizione degli aedi, invoca la Musa ispiratrice, Calliope, affinché lo aiuti a comporre i versi adatti per plasmarli nella migliore forma possibile. Il narratore, oltretutto, è onnisciente, e spesso interviene con commenti e opinioni personali durante il racconto.

Altri poemi nell'antichità incentrati sulla guerra di Troia.
Oltre all""'Iliade"" di Omero esistono altri poemi epici che trattano la guerra fra achei e troiani. Tra questi vi sono:



"
"Eliadi

Nella mitologia greca le Eliadi, figlie di Helios (il Sole) e dell'oceanina Climene e sono le sorelle di Fetonte.

Quando il fratello morì cadendo nel fiume Eridano, iniziarono a piangere senza sosta, tanto che le loro lacrime si tramutarono in ambra e loro stesse si trasformarono in pioppi.

I loro nomi ed il loro numero varia a seconda degli autori, tra loro si possono citare: Merope, Egle, Lampezia, Febe, Aetherie e Dioxippe.


Marcella Marongiu, Currus auriga paterni. Il mito di Fetonte nel rinascimento, Lugano, Agorà Publishing, Milano, 2008
Bibliografia.
Elisabetta Landi, ""Le Eliadi dal mito all'iconografia"", in Beatrice Orsini, a cura di, ""Le lacrime delle ninfe. Tesori d'ambra nei musei dell'Emilia Romagna"", Bologna, Editrice Compositori, 2010, pp. 37-54
"
"Aonio Paleario

Noto come riformatore religioso, fu impiccato e bruciato sul rogo come eretico.

Biografia.
Aonio Paleario nacque dal ""magister"", artigiano salernitano, Matteo della Pagliara e da Clara Jannarilli. Fino a diciassette anni studiò sotto un amico di famiglia, il notaio verulano Giovanni Martello, che lo istruì nella grammatica e nei classici latini.

Nel 1520 fu a Roma, per studiare, fino al 1527, nell'Università della Sapienza, letteratura greca, latina e filosofia. Dovette avere per professore di latino il poeta Pierio Valeriano, autore di un ""De litteratorum infelicitate"", per professore di greco Pietro Alcionio e come insegnante di filosofia l'averroista Ludovico Boccadiferro.

Introdotto nell'ambiente romano dallo stesso vescovo di Veroli, Ennio Filonardi, Aonio frequentò le nobili case dei Cesarini, dei Maffei e dei Frangipane, ove ascoltò ed espresse le proprie convinzioni su temi dibattuti come quelli dell'immortalità dell'anima, del libero arbitrio o della lingua letteraria. Un incidente con il cardinale Alessandro Cesarini, che lo cacciò di casa accusandolo di avergli sottratto dalla biblioteca certe note filologiche sulla ""Storia di Roma"" di Livio, fu forse decisivo per fargli abbandonare la città nel 1529 e andare a Perugia a visitare il Filonardi, governatore da quello stesso anno della città umbra su incarico di papa Clemente VII.

Il soggiorno a Padova.
Il Paleario declina la proposta del Filonardi di un incarico di insegnante di latino nell'Università perugina: diretto a Padova, il 27 ottobre 1530 giunge a Siena dove si trattiene per un anno, ospite della ricca e importante famiglia di Antonio Bellanti. Ma è il prestigioso Studio di Padova, centro della filosofia aristotelica in Italia, che attira gli interessi del giovane che conta di intrattenervisi a lungo: per questo motivo, venduti i beni posseduti a Veroli, nell'autunno del 1531 giunge nella città veneta.
S'intrattiene a Padova fino all'11 febbraio 1536, con un'interruzione di poco più di un anno, nel 1533, perché richiamato a Siena dal Bellanti, dei quattro figli del quale sarà precettore. A Padova frequenta Pietro Bembo, l'umanista Lazzaro Bonamico, molto amico del cardinale Reginald Pole, il quale risiedette tra Padova e Venezia dal 1532 al 1536, e in particolare dell'umanista Benedetto Lampridio.

Nel circolo intellettuale patavino era maturata l'iniziativa di tradurre in italiano, a cura dell'allievo del Bembo, Emilio degli Emili, l""'Enchiridion militis christiani"" di Erasmo da Rotterdam, traduzione apparsa nel 1531 a Brescia, dove l'umanista indicava, a soluzione di un'autentica riforma della Chiesa, il ritorno al Vangelo quale unico testo di ispirazione per il cristiano; e alta era la considerazione del Paleario per Erasmo tanto che, subito dopo l'elezione di papa Paolo III, si diffuse la notizia della prossima convocazione di un concilio: Aonio, il 5 dicembre 1534, da Siena, dove era tornato l'anno prima, scrisse a Erasmo una lettera invitandolo a prendere l'iniziativa di un accordo con i teologi tedeschi, nella comune volontà di giungere a una riforma della Chiesa condivisa da tutti i cristiani.

Il Paleario non crede all'utilità di un concilio a cui partecipino solo persone preda «della ricchezza, dell'adulterio, dell'incesto, della corruzione, della superbia, della crudeltà» e che non possono neanche essere considerati cristiani: la soluzione sarebbe un concilio di rappresentanti della Chiesa «in quanto comunione dei santi, assemblea di coloro che conducono una buona vita cristiana».

Tornato a Padova, conclude il suo poemetto ""De animorum immortalitate"", che viene stampato nel 1536 a Lione: dedicato a Ferdinando d'Asburgo, fratello dell'imperatore Carlo V, è accompagnato da una lettera indirizzata a Pier Paolo Vergerio, vescovo di Capodistria e allora ambasciatore pontificio presso Ferdinando, nella quale Aonio insinua il suo desiderio di poter ottenere un impiego nella corte imperiale.

Il poemetto utilizza tanto le sue conoscenze della filosofia stoica e aristotelica che le suggestioni del neoplatonismo ficiniano, nell'espressa convinzione che l'anima umana, rivestita di divinità, tenda naturalmente all'immortalità. Scritto in forme lucreziane, non è opera originale nel panorama filosofico umanistico, ma ebbe successo nei circoli intellettuali, non solo italiani, ma anche francesi e spagnoli.

Il ritorno in Toscana.
Lasciata Padova, ritorna a Siena nel 1536, dove insegna privatamente e si occupa anche dell'educazione dei figli dell'amico Antonio Bellanti, morto quello stesso anno. Compra una casa a Colle di Val d'Elsa e si sposa l'11 ottobre 1537 con Marietta Guidotti, figlia di una famiglia di piccoli proprietari terrieri; con la dote della moglie e contraendo un forte debito, compra un'altra casa e un terreno nella vicina Cercignano. Nasceranno cinque figli, Aspasia, nel 1538, Sofonisba, nel 1540, Lampridio, così chiamato in ricordo dell'amico umanista, morto da poco, nel 1544, Fedro, nel 1548 e un'altra Sofonisba, così chiamata quando l'altra figlia dallo stesso nome si fa suora nel 1555. La primogenita Aspasia andrà invece sposa a Fulvio di Giuliano da Colle e dal loro matrimonio nascerà Orazio Della Rena.

Si lega di amicizia con l'ambiente della cultura fiorentina, che mostra attenzione e anche simpatia per la riforma protestante, come l'umanista Pier Vettori, Francesco Verino il Vecchio, professore di filosofia, il letterato Bartolomeo Panciatichi, il segretario del duca Cosimo I de' Medici, Pier Francesco Riccio, il diplomatico Francesco Campana, l'umanista Pietro Carnesecchi.

Nel 1540 viene a predicare a Colle di Val d'Elsa un teologo domenicano, Vittorio da Firenze. Sembra che costui fosse informato che il circolo del Paleario non avesse fama di praticare una sufficiente ortodossia religiosa. Accusò pubblicamente che vi fossero sostenitori delle tesi del defunto domenicano Tommaso de Vio - che a suo tempo aveva sostenuto la possibilità di un accordo con i riformatori tedeschi - i quali avrebbero anche attaccato con un libretto anonimo teologi cattolici della fama di un Giovanni Eck o di un Giovanni Fisher.

La risposta del Paleario a Vittorio da Firenze sarebbe potuta degenerare pericolosamente se non fosse intervenuto lo stesso governo della Repubblica senese a porre termine alla polemica. Ma persistettero i sospetti di luteranesimo, derivati da un'operetta, andata perduta, ""Della pienezza, satisfazione et sofficienza del sangue di Cristo"", dove il Paleario avrebbe negato l'esistenza del Purgatorio, considerata un'invenzione «tratta in gran parte dai pitagorici, dai platonici e dai poeti; con l'affermazione di questa trovata viene annientata la remissione dei peccati, viene fatta grave offesa al sangue del Patto, contro l'attestazione di tutti i profeti, mentre gli apostoli insegnano in maniera molto diversa».

Il primo processo.
Accusato d'eresia nel giugno 1542 davanti a un tribunale formato dal vescovo di Siena Francesco Bandini Piccolomini e da tre teologi, il 12 dicembre, dopo essere stato interrogato sui principi della fede cattolica, fu assolto per insufficienza di prove, grazie all'appoggio del cardinale Jacopo Sadoleto e alla moderata adesione alle tesi riformiste del Piccolomini che, nel Concilio di Trento, sarà sostenitore della giustificazione per la sola fede.

Su questa vicenda Paleario scrisse, nel 1543 o 1544, l'orazione ""Pro se ipso"", pubblicata poi nel 1552, ove immagina non solo di difendersi pubblicamente, davanti al Senato senese, presenti la moglie, gli amici e gli avversari, ma di difendere insieme la libertà della coscienza, della cultura, dell'aperto confronto delle idee: «Mi vergogno di essermi imbattuto in questi tempi» - scrive - «in cui non ci rende degni di onore la religiosità, la rettitudine, la specchiata onestà, il desiderio di aiutare gli altri, l'inclinazione verso Dio [...] ma una collana d'oro, qualche simbolo di Lui portato sul mantello, anche se l'animo pieno di vizi aborre dall'onorarlo, il cuore rifugge e tutte le azioni gli sono contrarie» e non teme di ammettere di tenere in alta considerazione teologi sospetti come Ecolampadio, Erasmo, Bucero, Melantone, Lutero: «Coloro che accusano i tedeschi, per gli argomenti desunti dai commenti, accusano Origene, Crisostomo, Cirillo, Ireneo, Ilario, Agostino, Girolamo: e se io mi sono proposto di imitare costoro, perché m'importuni, perché cianci che io sarei d'accordo con i tedeschi? Se essi seguono quei santissimi uomini, a me non è lecito seguirli?».

Scrive di non preoccuparsi della minaccia delle punizioni: «non è indecoroso essere battuto con la verga, essere sospeso alla fune, ficcato in un sacco, gettato in pasto alle bestie feroci, bruciato, se con questi supplizi la verità deve essere portata alla luce». E conclude ricordando Bernardino Ochino, il generale dei cappuccini costretto a fuggire dall'Italia per evitare i rigori dell'Inquisizione.

Progetto di riforma.
L'anno dopo, il 20 dicembre 1544, alla notizia della convocazione, prevista per il 25 marzo 1545, di un concilio a Trento, scrive da Roma una lettera a Lutero, a Calvino, a Melantone e a Bucero, simile a quella che aveva scritto dieci anni prima a Erasmo, in cui afferma di aver elaborato, insieme ad alcuni ""fratelli"" - non specificati, ma si pensa almeno a Lelio Torelli e a Mariano Sozzini - un progetto per risolvere i problemi della Chiesa.

Ribadito che papa Paolo III, la curia e la maggior parte dei vescovi sono corrotti e intendono solo mantenere il loro potere sulla comunità dei credenti e persino sul potere laico, occorre che il nuovo concilio, affinché sia realmente produttivo e governato dallo Spirito Santo, debba essere convocato dall'imperatore e dai re e dai prìncipi dei diversi Stati europei; la comunità dei fedeli indicherà uomini esperti e onesti e, attraverso successive selezioni, si individueranno sei o sette persone per ogni nazione, fino a giungere, insieme a dodici vescovi scelti dal papa e dagli altri vescovi per la loro vita irreprensibile, a un'assemblea conciliare di ""giudici"" che, godendo di ogni garanzia di agire e parlare liberamente, ascolterà tutte le petizioni popolari, decidendo nel merito per il bene del popolo cristiano.

Si trattava di una proposta rivoluzionaria per l'assoluta preminenza data all'elemento popolare, la ""plebs sancta"", che non aveva nessuna possibilità di essere accolta, né dalle autorità ecclesiastiche né da quelle civili e forse nemmeno dai riformatori tedeschi, la cui risposta alla lettera, se mai ci fu, non è nota.

A Lucca.
Il concilio si aprì a Trento il 13 dicembre 1545 senza la partecipazione dei protestanti – fra loro anche divisi in luterani, calvinisti e zwingliani – segnando la definitiva frattura del mondo cristiano.

Per Paleario, dopo l'esperienza del processo, era necessario allontanarsi da Siena: il 28 luglio 1546, forse per interessamento di Pier Vettori, ottenne la nomina di professore di lettere classiche nelle scuole superiori della Repubblica di Lucca (vedi Università di Lucca), prendendo servizio il 1º novembre. Il suo compito consisteva nell'insegnamento di Cicerone, Virgilio, Orazio e Catullo, di un autore greco e di pronunciare due orazioni ogni anno, a marzo e settembre, a educazione dei giovani affinché apprendessero le forme dell'eloquenza.

Pronuncerà in tutto, dal 1546 al 1550, nove ""Orationes ad Senatum Populumquem Lucensem"", pubblicate a Lucca nel 1551 e scriverà il ""Dialogo intitolato il Grammatico, overo delle false esercitazioni delle Scuole"", stampato a Venezia solo nel 1567, ove spiega che il compito del retore è di presentare i testi e di commentarli, spiegando il loro significato filologico e storico, in modo che gli allievi ripetessero a lungo in sé stessi i concetti esposti nella lezione. Nelle orazioni esalta la repubblica perché ha costituito un governo che unisce aristocrazia e borghesia, condanna una rivolta, recentemente avvenuta, del popolo minuto, la cosiddetta ""rivolta degli Straccioni"", invitando tuttavia i ricchi a tener conto delle necessità dei più poveri: mostra, in queste opere di retorica circostanza, un equilibrio razionalistico d'impronta erasmiana.
Ma non dovette limitarsi a neutre presentazioni di opere classiche, se nella sua ""Cronica"" di Lucca Giovanni Sanminiati lo considera responsabile della diffusione del luteranesimo fra i lucchesi, indotti all'eresia «da falzi predicatori e da un maestro primo della scuola della grammatica nominato Laonio, che invece delle buone lettere in che era peritissimo, imprimeva questa falza dottrina».

La posizione dei sospetti di luteranesimo si fa particolarmente difficile in questi anni: non pochi, nel 1555, partiranno alla volta di Ginevra: Paleario, il cui incarico d'insegnante scade alla fine del 1554, non ne chiede il rinnovo e, munito di salvacondotto a causa della guerra tra Firenze e Siena, parte alla volta di Colle di Val d'Elsa per riunirsi con la famiglia.

È datata 15 agosto 1555 la dedica del suo scritto ""Dell'economia o vero del Governo della casa di messer Aonio Paleari"" che è il seguito di un precedente, che trattava del ""Governo della città"", andato perduto. Svolto in forma di dialogo, si rifà a una tradizione che annovera, tra gli altri, il ""Della famiglia"" dell'Alberti e il ""Re uxoria"" di Francesco Barbaro; concepito il matrimonio con una donna come «cara compagnia, che del ben tuo s'allegri, come del suo medesimo, del male s'attristi, come del suo stesso», vi afferma l'eguaglianza fra uomo e donna, con un'armonia di vita che solo può realizzarsi grazie alla conformità dei costumi e della religione, all'accordo sull'educazione dei figli, al buon trattamento dei servi, nell'amare «ciascuno che della specie dell'uomo sia».

Anche in questo trattato è esplicita una violenta polemica con l'istituzione ecclesiastica, della quale Paleario rifiuta ogni ingerenza nell'educazione dei figli, perché «lo sciocco fraticello» ha una visione retriva dell'educazione della donna, che vuole mantenere sottomessa, ignorante e bigotta, né manca un duro attacco alla curia romana, «viziosa e lorda feccia di tutti i vizi, incomportabile ricetto di ogni scelerità e corrotta vita, esaltatrice e sostegno d'ignoranti e d'adulatori». Ma per Paleario restano importanti per una buona educazione dei figli le «scritture sante dove sono ascosi tutti i tesori della sapienza di Dio» le quali ci inducono al timore di Dio «per lo quale la semplice fanciullezza segue la buona via di costumi, la vaga giovanezza s'astiene da molti vizi, l'età piena non fa cosa non degna di lode, l'inferma vecchiezza allegramente vive sostenuta da altissime speranze».

A Milano.
Con l'appoggio di Francesco Grasso, giurista milanese, di Annibale della Croce, umanista e già segretario del Senato milanese e del precettore, già insegnante di retorica a Como, Primo Conte, Paleario ottiene dal Senato di Milano la cattedra di studi umanistici rimasta vacante dalla morte del professore Marcantonio Maioragio, avvenuta il 4 aprile 1555 e nella chiesa di Santa Maria della Scala, il 29 ottobre 1555, tiene l'orazione inaugurale, che fu stampata poche settimane dopo col titolo di ""Prefatio de ratione studiorum"".

In essa sostenne il legame fra scienza e retorica, in un'unione fra l'Aristotele della ""Politica"" e il maestro di retorica Cicerone, lo studio dei quali, per Paleario, è di grande utilità per i giovani che volessero dedicarsi alla cosa pubblica. Nel dialogo ""Il grammatico"" sostiene che la lingua latina è il veicolo per la conoscenza della cultura del tempo, non già l'occasione di esercitazioni retoriche.

Nella cerchia delle sue amicizie, si annoverano l'umanista Publio Francesco Spinola, il cardinale Cristoforo Madruzzo, governatore di Milano dal 1556 al giugno 1557, lo storico Giovanni Michele Bruto, che lo definì «poeta summo atque oratore summo», Mino Celsi, senese, autore di un ""De haereticis capitali supplicio non afficiendis"", erasmiano, col quale condivise la rivendicazione della libertà di coscienza e della tolleranza religiosa.

Con l'abdicazione di Carlo V e la successiva pace di Cateau-Cambrésis s'illuse che si potesse instaurare in Europa un periodo decisivo di tranquillità fra le nazioni e di tolleranza religiosa: l'orazione ""De pace"" si fa portatrice di queste sue speranze. Ma già il 13 gennaio 1559 si rifece vivo a Milano quel Vittorio da Firenze, promotore del processo senese a carico di Aonio, denunciandolo nuovamente d'eresia; le generiche accuse portate dal domenicano non furono ritenute sufficienti dall'inquisitore Angelo da Cremona che il 23 febbraio 1560 assolse l'umanista. Nella Svizzera riformata non andavano meglio le cose: i calvinisti perseguitavano coloro che ai loro occhi apparivano eretici, mandando al rogo Michele Serveto e affogando gli anabattisti.

In tutta l'Italia, a seguito della conclusione del Concilio di Trento, si rafforza la vigilanza contro la propaganda protestante: nel marzo del 1563 l'inquisitore di Milano ordinava di controllare i traffici commerciali con «Squizzeri e Grisoni, li quali sotto specie di mercanzie, che mandano in diverse parti del mondo, hanno intelligenze e corrispondenze secrete non solo pertinenti alla lor setta, ma di pigliare a certi tempi l'armi in mano et sollevarsi contro li lor prìncipi», e nel 1565 s'insediava nell'arcivescovado di Milano quel Carlo Borromeo che assumerà nell'istruzione dei fedeli e, insieme, nella repressione dell'eresia, con la creazione di una rete capillare d'informatori, il principale compito della sua opera pastorale.

L""'Actio in pontifices romanos"".
Nel 1566 termina di scrivere quella che rimane la sua opera principale, l""'Actio in Pontifices Romanos et eorum asseclas ad imperatorem Romanum, reges et principes Christiane reipublicae, summos oecumenici concilii praesides, conscripta cum de concilio Tridenti habendo deliberaretur"", inviandola il 12 settembre 1566 al calvinista svizzero Theodor Zwinger, laureato medico a Padova e professore nell'Università di Basilea, perché la trasmetta ai capi della Chiesa riformata di Basilea e di Augusta.

Paleario vorrebbe che l'opera, che sarà pubblicata nel 1600 a Heidelberg, costituisse una base di discussione teologica in vista di quell'auspicato Concilio, allargato anche ai laici, che egli aveva già proposto più di vent'anni prima ai maggiori esponenti protestanti.

Esordisce rivolgendosi ai prìncipi affinché, rigettando l'opinione dell'infallibilità papale definita eronea, divengano essi i nuovi apostoli che ristabiliscano l'autentica verità evangelica; sostiene che infatti, fin dalle origini, esistettero falsi apostoli che pervertirono quella verità, introducendo, in luogo della giustificazione per la sola fede nell'opera di Cristo, quella per le opere umane e i precetti ecclesiastici. Rifiutata la tradizione della Chiesa, che non può esse anteposta alla Scrittura, considera superstizioni la fede nel purgatorio, il culto delle reliquie, il celibato dei preti e la dottrina della transustanziazione.

Secondo Paleario Gesù Cristo, e non il papa, è l'unico capo della Chiesa, la quale è formata da tutti i credenti di ogni tempo e di ogni luogo, eletti e giustificati; è evidente invece che nella Chiesa storica vi siano stati e vi siano, insieme con buoni cristiani, anche cristiani di poca o nessuna fede, e dunque non cristiani; se ciò è avvenuto, secondo Paleario, è perché in luogo dell'insegnamento evangelico della Chiesa fondata su Cristo, si è sostituito l'insegnamento di una Chiesa fondata sul primato di Pietro e dei suoi presunti successori. Se allora il papato è il responsabile primo del traviamento della Chiesa, è necessario che un concilio ristabilisca la vera dottrina, elimini la corruzione ecclesiastica e ristabilisca l'unità dei cristiani.

Nel trattato Aonio Paleario sostiene che il papato, con i suoi privilegi e la sua avidità di ricchezze, non è solo responsabile della crisi della Chiesa, ma anche dei mali che attanagliano l'Italia, luogo di guerre cui partecipano gli stessi papi, ove liberamente agiscono prostitute, lenoni e simoniaci, ma s'incarcerano, si torturano e si mandano a morte coloro che chiedono la restaurazione della parola del Vangelo.

Il trattato si chiude respingendo l'imposizione del giuramento ai cristiani, in quanto sarebbe vietato dal Vangelo (""Matteo"", 5, 33 – 36) e con il presentimento del proprio futuro martirio: «se accadrà qualcosa di grave a me, che ho assunto la causa comune per la gloria di Cristo, per la salvezza dei fratelli, con una decisione pericolosa ma con animo pio, certo non mi rincrescerà se, per aver difeso il Vangelo del figlio di Dio, accadrà quel che deve accadere. Vieni, dunque, carnefice, lega le miei mani, copri il mio capo: mi offro ai tormenti e all'ira dei pontefici, colpisci con la scure! Quanto grande sarà questa crudeltà e sevizia che la morte stessa non possa saziare? I papi non sono soddisfatti finché le nostre viscere non saranno dilaniate e gettate nel fuoco. Vieni, carnefice! Sopporteremo anche questo».

L'ultimo processo.
Nel 1567 Paleario chiese al tipografo di Basilea Tommaso Guarino la ristampa delle sue opere, nel frattempo esaurite, con l'accortezza di non indicare, nel frontespizio, che esse erano state riviste e approvate dall'autore; questa cautela fu però disattesa e così l'inquisitore di Milano, Angelo da Cremona, trovò nell'orazione ""Pro se ipso"" gli stessi elogi dei teologi protestanti e gli stessi attacchi alla Chiesa cattolica contenuti nella precedente edizione.

Il 19 aprile Paleario fu sottoposto a un primo interrogatorio e il 20 agosto riceveva l'ingiunzione di presentarsi al Tribunale dell'Inquisizione di Roma. Incarcerato a Milano, Aonio presentò in settembre certificati medici che attestavano la sua impossibilità di mettersi in viaggio: gli fu accordata una dilazione e fu liberato ma il 2 maggio 1568, alla nuova ingiunzione giuntagli da Roma, dovette obbedire. Vane erano state le sue richieste di intercessione rivolte una, indirettamente, al principe di Sabbioneta Vespasiano Gonzaga, che Aonio consolava della perdita della moglie Anna d'Aragona e una esplicita, all'imperatore Massimiliano II: alla fine di agosto 1568 è rinchiuso nel carcere romano di Tor di Nona.

Dal 16 settembre, data del primo interrogatorio, fino alla fine dell'anno, il processo sembra procedere stancamente: la svolta avviene il 14 gennaio 1569, con nuove testimonianze contro il Paleario, delle quali non si conosce tuttavia il contenuto, se non che riguardano l'opera ""Pro se ipso""; si conosce la dichiarazione dell'umanista fatta ai giudici il 18 marzo: «Se le vostre signorie hanno tanti testimoni contro di me, è inutile che arrechiate a me e a voi ulteriore molestia. Ho deliberato di seguire il consiglio del beato Pietro apostolo, il quale dice. ""Cristo soffrì per noi e vi ha lasciato un esempio affinché seguiate le orme di Colui che non commise peccato, e nella cui bocca non fu trovato inganno: il quale, venendo maledetto, non malediceva; venendo esposto, non minacciava, ma si consegnava a colui che lo giudicava ingiustamente"". Giudicate, dunque, e condannate Aonio e sia data soddisfazione ai miei detrattori e al vostro ufficio».

Nell'interrogatorio del 6 giugno afferma che «non può essere vicario di Cristo e successore di Pietro chi non ha amore per il prossimo» e che «non è lecito che chi agisce come vicario di Cristo e successore di Pietro punisca e agisca così contro gli eretici. Chi si comporta così non opera come vicario di Cristo»; il 19 luglio conferma la sua professione di fede, e rifiuta di riconoscersi in errore, perché «chi è prossimo a vedere la gloria di Cristo non può errare». In agosto rifiuterà ancora di riconoscersi colpevole di alcunché e non coinvolse mai alcun amico di fronte al tribunale, che allontana ancora la sentenza, lasciandolo in carcere; due teologi vengono ogni tanto a visitarlo, disputando con Paleario, il quale sostiene che una sola è l'eresia: non amare Dio e il prossimo.

Il 4 ottobre 1569 affronta l'ultimo interrogatorio, nel quale non riconosce errori, e accusa papa Pio V di aver tolto dal breviario il nome di Cristo e di essere in peccato mortale per aver fatto uccidere gli eretici: Aonio fa, in forma indiretta, un confronto fra la Riforma protestante che pone al centro Cristo e la Controriforma cattolica che abbandona la centralità di Cristo, sostituita dalla centralità del papato.

La condanna.
I giudici concludono che Aonio «negava che esistesse e che si ritrovasse il purgatorio; disapprovava l'uso di seppellire i morti nelle chiese e sosteneva che si doveva allontanare in altro modo il fetore dei cadaveri; affermava che questo era il costume degli antichi romani, che decisero di seppellire i morti fuori dell'Urbe; disprezzava e aveva una pessima opinione della condizione e dell'abito dei monaci, paragonati ai sacerdoti di Marte, che portavano gli ancili attraverso Roma cantando e danzando, e ai sacerdoti di Cibele i quali, con vesti lacerate, torcevano il collo come una torcia, e ai magi dei Galli; li derideva anche per i vari abiti religiosi; sembrava attribuire la giustificazione alla sola fede nella misericordia divina, che ha rimesso i peccati per l'opera di Cristo».

Il 14 giugno 1570 i cardinali preposti all'inquisizione gli ordinano l'abiura; «Venerdì 30 giugno 1570, dinanzi al Santissimo, gli illustrissimi e reverendissimi predetti cardinali, tenuto conto di ciò che disse Aonio Paleario e avendo egli dichiarato di non volere in nessun modo portare l'abitello [""l'abito imposto dalla Chiesa agli eretici""] come gl'imponeva la sentenza, lo giudicarono impenitente e pertanto doversi consegnare al giudice secolare perché fosse punito secondo le sacre leggi; ordinarono perciò che fosse consegnato al reverendissimo governatore dell'alma Urbe».

All'alba del 3 luglio 1570 scrive le sue due ultime lettere, dirette ai figli Lampridio e Fedro e alla moglie Marietta:

Fu impiccato e il cadavere fu bruciato sulla piazzetta allora posta davanti a ponte Sant'Angelo, dove tre anni prima, il 21 settembre 1567, era stato decapitato e bruciato Pietro Carnesecchi.





"
"Iliade (Monti)

L<nowiki>'</nowiki>Iliade è la traduzione in lingua italiana dell'opera omonima di Omero, scritta in versi dal italiano Vincenzo Monti.

Genesi dell'opera.
Il poeta già da ragazzo aveva iniziato un tentativo di resa del testo omerico in ottava rima intorno al 1788. Nel 1807 Ugo Foscolo pubblicò un suo ""Esperimento di traduzione della Iliade"" comprendente il suo abbozzo di traduzione poetica del Canto I, la versione letterale in prosa di Melchiorre Cesarotti e quella dello stesso canto donatagli l'anno prima dal Monti. La dedicatoria riporta il seguente commento:

A tale memorabile dedicatoria, in cui l'amico già preannunciava futuri dissapori in seguito insanabili, il Monti risponde con il saggio ""Considerazioni sulla difficoltà di ben tradurre la protasi dell'Iliade"" (1807), sintomatica di un rinnovato fervore. Stimolato dal finale ""omerico"" dei ""Sepolcri"" foscoliani, dalla crescente estraneità per i pur sempre più perfetti versi d'occasione e celebrativi egli tentò e perseguì la composizione epica abbandonata in gioventù:

Nel 1809 il Monti pubblicò la versione del Canto II e infine, dopo un ""disperato lavorare"" (Epistolario, vol. III, p. 303) completò l'edizione con dedica al Viceré d'Italia Eugenio di Beauharnais.

La prima edizione in tre volumi porta la data 1810, ma il terzo volume apparve solo nel 1811: la stampa fu però aspramente criticata dall'autore per i troppi errori in essa contenuti; una seconda edizione, corretta sulla scorta dei numerosi consigli ricevuti da Luigi Lamberti, Andrea Mustoxidi ed Ennio Quirino Visconti, uscì in due volumi nel 1812. Altri emendamenti furono apportati dal traduttore nella terza edizione del 1820 e nella quarta definitiva del 1825.

Stile: questioni critiche.
Nel clima neoclassicista, l""'Iliade"" gli si offrì spontanea, come un pretesto all'esercizio della sua arte duttile e varia, sfarzosa, ricca di colori. Per una miglior comprensione dell'opera va precisato comunque il rapporto del Monti con la tradizione epica italiana, con l'originale greco, e con la temperie letteraria del suo tempo.

Metrica.
L""'Iliade"" del Monti è tradotta in endecasillabi sciolti.

L'idea iniziale di tradurre il poema epico greco con le convenzioni del poema epico italiano si rivelò impraticabile: l'ottava si dimostrò per lui metro insormontabile, «""per la grande difficoltà di assoggettare alla tirannia delle rime le sentenze del testo""» (Epistolario).

Proprio per confermare tale assunto il tentativo fu poi attuato nel 1824 col ""Saggio di traduzione in ottava rima"", con lo scopo di dimostrare ""per absurdum"" l'impossibilità di ottenere i medesimi risultati della resa in endecasillabi sciolti.

Nel 1803 Monti aveva pubblicato una traduzione poetica delle ""Satire"" di Persio. Di esse tre sono tradotte in endecasillabi sciolti e tre in terzine sull'esempio ariostesco: in particolare nella sesta si impose di mantenere lo stesso numero di versi dell'originale uscendo vittorioso dalla difficilissima prova: la traduzione riscosse infatti un notevole successo contemperando la concisione dell'originale con la divulgazione in lingua italiana di un testo notoriamente complesso.

L""'Iliade"" invece fu resa con grande libertà. Ciò è dovuto non solo all'estensione dell'opera, ma anche alla volontà del traduttore di non effettuare una traduzione letterale da una lingua che non conosceva alla perfezione.

Testo seguito.
Certo l'autore ha sempre esagerato anche nell'epistolario la propria ignoranza della lingua greca, a maggior ragione se messo a confronto con la solidità linguistica del madrelingua neogreco Foscolo, che a seguito della rottura del rapporto di amicizia non gli risparmiò al riguardo ostili epigrammi. Ma anche avendo una preparazione approfondita della lingua dell'originale il Monti non avrebbe certo avuto gli scrupoli di aderenza al testo qualora questi lo avessero ostacolato.

Egli si servì con continuità sia di edizioni del testo greco con traduzione latina a fronte, ma soprattutto della versione letterale in prosa del Cesarotti (Padova, 1786-1794).

Attualizzazione.
Ad Omero erano all'epoca attribuite critiche di pretesa ""barbarie"" e ripetitività, la presenza di contraddizioni e illogicità che solo nel XX secolo si scoprirà trattarsi di elementi tipici della ""dizione formulare"" presente nell'epos orale. Monti corresse queste presunte imperfezioni agendo in direzione della ""iperletterarietà"" consentitagli dalla lingua poetica neoclassica e dallo sperimentatissimo armamentario di figure retoriche, perifrasi e parafrasi volte a dare al testo una continua varietà. Questa operazione, peraltro, va in direzione contraria alla contemporanea introduzione di ripetizioni formulari tolte di peso da Omero nella traduzione di ""Ossian"" di Melchiorre Cesarotti o al rispetto persino eccessivo del testo nella contemporanea traduzione dell""'Odissea"" di Ippolito Pindemonte.

La disinvoltura traduttoria di Monti gli consentì, assieme alla velocità di esecuzione nella traduzione, di assumere una uniformità di tono e registro che lo stesso Omero non presenta: ne deriva una costante levigata enfasi, che richiama alla mente le opere plastiche del Canova. Ma Monti assomiglia ad un moderno Omero, lo spirito eroico-drammatico proprio del poema non è mai tradito, l'impressione che ne deriva, dall'antico e dal moderno, è ancora di identificazione più che di distanziamento.

Fortuna dell'opera.
Nonostante non si basi sul testo originale greco del poema, bensì ritraduca dal latino e dalla prosa italiana del Cesarotti, quella di Vincenzo Monti è la traduzione più famosa in italiano..

Fin dalla prima edizione l'opera assurse al rango di ""classico della letteratura"": non si può dire che mancassero le traduzioni del testo omerico, ma certamente Monti riuscì ad operare il miracolo di adattare il testo iliadico alle aspettative del gusto moderno.

Il successo fu sancito anche dall'ingresso dell'opera nell'istruzione scolastica, da cui non è tuttora uscita.

Le riserve di Foscolo e Tommaseo sull'operazione sono note, e oggi interpretabili come la voce di un nuovo corso del gusto letterario, quello della traduzione foscoliana del ""Viaggio sentimentale"" di Sterne e dei ""Canti popolari greci e slavi"" piuttosto che del sermone ""Sulla mitologia"" (1825).

Nella sua edizione delle opere del Monti, l'autorevole giudizio di Manara Valgimigli dà la misura del controverso rapporto tra poeta e traduttore, avvalorando le ragioni del poeta rispetto a quelle del filologo:




"
"Menocchia

La Menocchia è un torrente della regione Marche. Sfocia in Adriatico nel territorio di Cupra Marittima, solcando la ""Valmenocchia"" (o ""Val Menocchia""), nei territori di Montalto delle Marche, Carassai, Cossignano, Ripatransone, Montefiore dell'Aso e Massignano. <br>
Ha come affluente di sinistra il fosso San Pietro; quelli di sinistra sono il fosso di Coso e fosso Santimero.

Nel 1571, a causa di un'improvvisa piena, vi trovò la morte Ascanio Condivi.
"
"Elettra (Hofmannsthal)

Elettra (""Elektra"") è una tragedia in un atto unico di Hugo von Hofmannsthal, scritta tra il 1901 e il 1903, incentrata sulla figura di Elettra. Venne inscenata per la prima volta il 30 ottobre 1903 al Kleines Theater di Berlino per la regia di Max Reinhardt, che spinse l'autore a scriverla. Il personaggio di Elettra fu ispirato dalla lettura dell<nowiki>'</nowiki>""Elettra"" di Sofocle e dedicato a Eleonora Duse, che però non recitò mai il ruolo pensato dall'autore.

L'opera fu successivamente adattata come libretto per l'omonima opera di Richard Strauss, rappresentata il 25 gennaio 1909.
"
"Sant'Ermenegildo

Origine.
Ermenegildo era il figlio primogenito del re dei visigoti Leovigildo e della sua prima consorte, Teodosia, la figlia del governatore bizantino della provincia Cartaginense. Fu inoltre fratello del re dei visigoti Recaredo I.

Biografia.
Nel 573, il padre, alla morte del re dei Visigoti, suo fratello Liuva I, succedendogli sul trono nominò i propri figli, Ermenegildo e Recaredo duchi di Toledo e Narbona (non si conosce l'esatta distribuzione delle cariche), facendoli così partecipi del governo del regno perché controllassero le province del regno mentre lui, Leovigildo, era impegnato nella guerra contro i distretti bizantini del nord al confine col regno degli Svevi, come risulta dalle cronache del vescovo di Girona, Giovanni di Biclaro.

Nel 579 Ermenegildo sposò la principessa Ingonda, figlia del re dei Franchi dell'Austrasia, Sigeberto I [il figlio quintogenito (il vescovo Gregorio di Tours (536 – 597) lo elenca come quarto figlio), del re dei Franchi Sali della dinastia merovingia, Clotario I e, sempre secondo Gregorio di Tours, della sua terza moglie, Ingonda, di cui non si conoscono gli ascendenti] e di Brunechilde, la figlia secondogenita del re dei visigoti Atanagildo e di Gosvinta dei Balti (?-589), molto probabilmente, figlia del re Amalarico, ultimo sovrano della dinastia dei Balti. Il matrimonio è confermato anche dalle cronache di Giovanni di BiclaroDato che la madre Brunechilde (o Brunilde), al momento delle nozze (566) aveva abbracciato il cattolicesimo, anche la figlia Ingonda era una fervente cattolica mentre Ermenegildo era stato educato nel credo ariano.

Dopo il suo arrivo alla corte di Toledo, molti furono i tentativi di convertire Ingonda ai precetti di Ario, soprattutto da parte di Goisvinta, fervente ariana, vedova di Atanagildo e madre di Brunechilde, quindi nonna di Ingonda, ma anche suocera, in quanto, da poco, aveva sposato, in seconde nozze, Leogivildo (fratello di Atanagildo) e quindi era la matrigna di Ermenegildo; secondo le cronache di Gregorio di Tours, dopo la dolcezza usò le minacce e poi la violenza, senza tuttavia riuscire a fare abbandonare a Ingonda la propria fede; e, non solo Gregorio di Tours, ma anche Paolo Diacono, scrivono che, col tempo, Ingonda riuscisse a convertire anche il marito.

Questa situazione portò Ingonda a lamentarsi sia coi cattolici di Spagna e di Settimania sia coi Franchi e la sua famiglia di origine. Leovigildo per evitare che le cose peggiorassero, per allontanare Ingonda da Gosvinda nominò (579) Ermenegildo governatore di una provincia di frontiera, la Betica.

Dopo il trasferimento a Siviglia, fu Ermenegildo a trovarsi in un ambiente cattolico e sotto l'influenza di Ingonda e quella di Leandro, che Ermenegildo aveva conosciuto dopo essere stato nominato governatore della Betica, fu proprio Ermenegildo ad essere convertito al credo niceano. La notizia creò fermento nella Betica, diverse città si ribellarono e proclamarono re Ermenegildo, che accettò (l'alto clero condannò la rivolta come testimoniarono Gregorio di Tours, Giovanni di Biclaro ed Isidoro di Siviglia, che definirono Ermenegildo un usurpatore). Una volta venuto a conoscenza di quello che era successo, preoccupato sia per gli effetti politici che tale conversione poteva comportare, sia per gli stretti rapporti intrattenuti da Ermenegildo con i bizantini stanziati nel sud della penisola iberica e gli Svevi nel nord (Galizia), Leogivildo cercò attraverso lusinghe e minacce di far tornare il figlio alla fede ariana, ma senza alcun esito.

Allora sempre nel 580 convocò a Toledo un sinodo di vescovi ariani, che sancì che per la conversione all'arianesimo non fosse necessario un secondo battesimo, ma sarebbe bastato l'imposizione delle mani; ma solo una piccola parte di cattolicì aderì all'invito del concilio e ad eccezione di pochi nobili, il clero cattolico, eccetto il vescovo Vincenzo di Saragozza, non si convertì, neppure con le persecuzioni che portarono all'abolizione dei privilegi della chiesa cattolica, alla confisca dei beni ed alla messa al bando di nobili ed ecclesiastici ed infine all'uccisione di altri nobili ed ecclesiastici (secondo l""'Historia"" di Isidoro di Siviglia riuscì a convertire solo qualche prete e qualche laico).

Nel frattempo Ermenegildo aveva rinforzato la sua posizione, ottenendo il favore di alcune importanti città, come Merida e Caceres.

Nel 581 Leovigildo fu impegnato contro i Baschi della Biscaglia. Terminata questa campagna impiegò buona parte del 582 a organizzare un potente esercito per poter effettuare una energica azione contro il figlio ribelle. Quando fu prontò si mise in marcia e conquistò Caceres e Merida, costringendo le truppe di Ermenegildo al Guadalquivir in difesa di Siviglia. Prima di attaccare questa città, Leovigildo nel 583 corruppe, con 30.000 soldi d'oro, le truppe bizantine, che avrebbero dovuto appoggiare Ermenegildo che subì una pesante sconfitta davanti a Siviglia, che fu messa sotto assedio e Leovigildo andò incontro al re dei Suebi Miro, che veniva in aiuto ad Ermenegildo, sconfiggendolo e costringendolo a rientrare nei suoi domini. Ermenegildo, che aveva lasciato Siviglia per cercare aiuto inutilmente dai Bizantini, nel 584, si rifugiò in un santuario, a Cordoba. Leovigildo, non volendo violare la sacralità dell'edificio, inviò il fratello di Ermenegildo, Recaredo, ad offrire la pace, che fu accettata. Solo allora la città di Siviglia, dopo quasi due anni di assedio, si arrese..

Ermenigildo fu arrestato e dopo essersi prostrato ai piedi del padre, fu esiliato a Valencia. Poco dopo, per una ragione rimasta ignota, fu trasferito a Tarragona, affidato al duca Sigeberto, che avrebbe dovuto sorvegliarlo attentamente per impedirgli la fuga, che avrebbe portato ad una nuova guerra civile. Il vescovo Leandro, invece, fu costretto a riparare in Mauretania.

Durante la sua prigionia Ermenegildo si sottopose a flagellazioni e mortificazioni, pregando Dio di liberarlo dai propri patimenti. Durante la Pasqua del 585 fu inviato presso di lui un vescovo ariano, nel vano tentativo di barattare la sua conversione con la salvezza della sua vita; al suo rifiuto, il duca Sigeberto, di una sua iniziativa, fece uccidere Ermenegildo (Giovanni di Biclaro, vescovo di Gerona scrisse «Ermenegildo venne ucciso a Tarragona da Sigeberto»); infatti il fratello di Ermenegildo, Recaredo, appena salito al potere lo fece giustiziare. Altre fonti invece accusano Leovigildo che ordinò l'esecuzione del figlio, che fu decapitato il 13 aprile 585. come riportano i ""Dialoghi"" di papa Gregorio Magno.Ingonda, che fino ad allora era sempre rimasta al fianco del marito, cercò di ritornare nel regno dei Franchi, ma venne fatta prigioniera dai Bizantini che la inviarono a Costantinopoli insieme al figlioletto Atanagildo. Brunechilde tentò di salvarla, ma, nello stesso 585, Ingunde morì in Sicilia, durante il viaggio. Atanagildo arrivò sano e salvo alla meta e sarà allevato alla corte di Costantinopoli.

I fedeli cristiani ritengono che la successiva conversione al credo di Nicea di Recaredo, che succedette al padre nel 586, fu dovuta all'intercessione del fratello.

Culto.
Su petizione di Filippo II di Spagna nel millesimo anniversario della sua morte (1586), papa Sisto V concesse alla Spagna di poterne celebrare la festa. Papa Urbano VIII estese la festa a tutta la Chiesa. Assieme a san Fernando è il santo patrono dei monarchi spagnoli. Viene venerato il 13 aprile dalla Chiesa cattolica, il 1º gennaio e il 1º novembre da quella ortodossa

Discendenti.
Ermenegilldo da Ingonda ebbe un figlio:



"
"Sentiero attrezzato Alberto Bonacossa

Il sentiero attrezzato Alberto Bonacossa è un interessante attraversamento del gruppo dei Cadini di Misurina, che offre a coloro che lo percorrono numerosi passaggi assicurati, e soprattutto una magnifica cornice paesaggistica.

Il percorso è in parte attrezzato e si addentra nel caratteristico gruppo dolomitico ricco di cime, guglie, campanili, torrioni e forcelle. Saltuariamente troppo esposto, riesce comunque ad offrire meravigliosi panorami del cuore delle Dolomiti.

Descrizione.
L'attacco del sentiero, identificato con il numero ""117"" sulla presente segnaletica del CAI, è di fianco al Rifugio Col de Varda (2115 m) il quale è raggiungibile da Misurina in seggiovia oppure che percorrendo la strada sterrata che ha inizio proprio a fianco della stazione di valle della stessa seggiovia. All'inizio del sentiero si passa di fianco ad un cippo commemorativo che ricorda l'alpinista Alberto Bonacossa a cui il sentiero è intitolato. Arrivati alla """"Forcella de Misurina"""" (2395 m) inizia poi la discesa fino a raggiungere il fondo del Cadin della Neve, dove si incrocia il sentiero ""118"" e dove spesso è possibile trovare un ampio nevaio anche in piena estate. La salita successiva porta alla """"Forcella del Diavolo"""" (2380 m) superato il quale si giunge presso il Rifugio Fonda Savio (2360 m) dove è possibile deviare anche per il sentiero ""112"". Superate anche le due seguenti forcelle: """"Forcella de Rinbianco"""" (2176 m) e """"Forcella Longères"""" (2288 m), il sentiero prosegue con una larga cengia fino a raggiungere le Tre Cime di Lavaredo al Rifugio Auronzo.

Nei tratti più esposti, sono installate funi metalliche e qualche scala, nei canali più riparati è possibile trovare nevai anche nel periodo estivo.


"
"Falcone








"
"Astrattezza

L'astrattezza è il carattere della norma giuridica che non fa riferimento a singole fattispecie concrete, passate o future, ma ad una classe di fattispecie (una ""fattispecie astratta"") ed è, quindi, applicabile ad una pluralità indeterminata di casi, ogniqualvolta la fattispecie concretamente verificatasi possa essere ricondotta alla fattispecie astratta. Si pensi ad una norma che punisce l'omicidio, la quale si riferisce ad una classe di fattispecie (tutti gli omicidi), non ad una fattispecie concreta (l'uccisione di Tizio). È ""astratta"" la norma che possiede tale carattere, ""concreta"" quella che non lo possiede.
Collegamento con la generalità.
L'astrattezza della norma è collegata alla generalità, sebbene possano esistere norme astratte ma non generali e norme generali ma non astratte. L'una e l'altra rispondono ad una triplice esigenza: ovviare all'impossibilità pratica per l'ordinamento di prevedere tutte le possibili combinazioni e varianti che si possono verificare nella realtà; assicurare la certezza del diritto, prevedendo compiutamente ""a priori"" le regole cui i soggetti si debbono attenere; assicurare uniformità di disciplina e, quindi, parità di trattamento.

Vi possono essere diversi gradi di generalità ed astrattezza: il massimo grado di generalità è raggiunto dalle norme che si rivolgono a ""chiunque"", il massimo grado di astrattezza da quelle che si riferiscono a ""qualunque fatto"" (si pensi all'art. 2043 del Codice civile italiano: ""Qualunque fatto doloso o colposo, che cagiona ad altri un danno ingiusto, obbliga colui che ha commesso il fatto a risarcire il danno""). Le norme che presentano il massimo grado di generalità e astrattezza sono dette ""di diritto comune"" o ""generale"", in contrapposizione alle norme ""di diritto speciale"" che delimitano la classe dei soggetti cui si rivolgono o dei fatti cui si riferiscono, sottraendoli all'applicazione del diritto comune (si noti che anche queste norme sono generali ed astratte, ma tale carattere è circoscritto entro la classe dei soggetti o fatti da esse delimitata).

Se - come sostenuto da Hans Kelsen - la produzione di una norma giuridica si estrinseca, indifferentemente, in ""atti normativi"" o in altri ""atti precettivi"" (in cui le norme prodotte non hanno i caratteri di generalità ed astrattezza e sono prodotte da poteri diversi da quello legislativo), è però vero che anche le leggi possono in certi casi contenere norme non generali ed astratte: ne è un esempio la cosiddetta legge-provvedimento, priva di generalità ed astrattezza. Ne può derivare un'ingerenza del potere legislativo nell'esercizio di altri poteri: la Corte costituzionale si è resa arbitro di queste ""invasioni di campo"", soprattutto quando ledono valori di rango costituzionale come la non retroattività o la tipicità.

Collegamento con la retroattività.
Il concetto di astrattezza sopra definito è quello comunemente accolto in dottrina; va comunque ricordata la concezione alternativa di Riccardo Guastini, il quale considera astratta la norma che si riferisce ad una fattispecie o ad una classe di fattispecie future e, quindi, non già verificatesi; in questo senso, astrattezza significa ""non retroattività"". D'altra parte, anche a prescidere da questa concezione, è indubbio che, come afferma Gustavo Zagrebelsky, «l'astrattezza ... è nemica delle leggi retroattive, necessariamente ""concrete""».

La giurisprudenza costituzionale italiana, sotto l'impulso di quella europea dei diritti umani, ha sviluppato questi principi allo scopo di evitare che leggi di interpretazione autentica di fatto introducessero norme nuove in violazione dell'affidamento dei cittadini e del potere giurisdizionale della magistratura.

Collegamento con la tipicità.
Anche la pubblica amministrazione può essere vittima di una qualificazione giuridica resa impropriamente dal Legislatore: è il caso del nomen juris imposto con legge ad un atto amministrativo, in violazione delle sue caratteristiche intrinseche.

Ad esempio, la clausola ""di natura non regolamentare"" - riferita al decreto di rango secondario, di cui una legge prevede l'emanazione - esclude l'applicazione dell'art. 17, comma 4, della legge 23 agosto 1988, n. 400, che reca la procedura per l'approvazione dei regolamenti (prevedendo fra l'altro il parere del Consiglio di Stato); qualora il contenuto del decreto da emanare abbia natura sostanzialmente normativa, essa poi si configura come tacita deroga alla citata norma della legge n. 400. Quando il rinvio a decreti di natura non regolamentare è stato oggetto di esame da parte della Corte costituzionale, essa lo qualificò come “un atto statale dalla indefinibile natura giuridica”.


"
"Itedi - Italiana Edizioni

La Itedi - Italiana Edizioni S.p.A. è stata una holding di Fiat S.p.A. (oggi Fiat Chrysler Automobiles), che ne gestiva le attività nel settore dell'editoria e dell'informazione.

Tramite essa il gruppo controllava la Editrice La Stampa (oggi Italiana Editrice), che pubblicava il quotidiano torinese ""La Stampa"". Presidente di Itedi era John Elkann, amministratore delegato dal 28 luglio 2006 è stato Angelo Sajeva. La società aveva sede a Torino. Nel 2012 la società è stata fusa per incorporazione nella sua controllata Editrice La Stampa.
"
"Auriscalpiaceae

Auriscalpiaceae è una famiglia di funghi dell'ordine Russulales. Come altre famiglie di Russulales, è stata definita attraverso studi molecolari filogenetici, e pertanto include specie morfologicamente diverse tra loro, come ad esempio ""funghi ad aculei"" come quelli del genere ""Auriscalpium"" ed altri ""lamellati"" come quelli del genere ""Lentinellus"".


"
"Brachystegia eurycoma

Brachystegia eurycoma è una pianta della famiglia delle Fabacee (sottofamiglia Caesalpinioideae), nativa dell'Africa.

"
"Iris (zoologia)

Iris (Saussure, 1869) è un genere di insetti mantoidei della famiglia Tarachodidae (in passato attribuito alla famiglia Mantidae).

Tassonomia.
Comprende le seguenti specie:
"
"Battaglia di Malplaquet

La battaglia di Malplaquet (11 settembre 1709) fu combattuta, nell'ambito della guerra di successione spagnola, fra la Grande Alleanza e la Francia con il suo alleato tedesco, la Baviera.

Dopo la decisione di portare la guerra direttamente in terra francese da parte delle potenze della Grande Alleanza, conclusosi vittoriosamente l'assedio di Tournai (3 settembre 1709), l'armata alleata, forte di più di centomila uomini al comando del duca di Marlborough e del principe Eugenio di Savoia, si mosse contro l'esercito francese, in decisa inferiorità numerica, comandato dal maresciallo di Francia Claude Louis Hector, duca di Villars, attestato a Malplaquet, vicino a Mons. Dopo oltre otto ore di combattimenti l'esercito francese riuscì a sganciarsi grazie all'abile manovra del duca di Boufflers, che aveva sostituito il Villars ferito seriamente nella battaglia, sottraendosi così all'accerchiamento cui stava per essere sottoposto dall'intervento del principe Eugenio. La battaglia fu una delle più cruente del secolo: i francesi lasciarono sul campo oltre uomini tra morti e feriti, contro i circa dell'esercito imperiale. Ciò fece pensare ad una «vittoria di Pirro», tanto che il Villars poté scrivere a Luigi XIV:

La battaglia fu detta anche «dei due re» poiché nel campo imperiale combatterono il principe della corona di Prussia, il futuro re Federico Guglielmo I, e il principe ereditario Federico di Assia-Kassel, che diventerà re di Svezia. In campo francese combatterono ben dodici marescialli di Francia.

Dopo la battaglia, Eugenio di Savoia rinunciò al progetto di invadere la Francia.

Aneddoto.
Secondo quanto narrato dalle cronache del tempo, nel corso della battaglia iniziò a circolare tra le file francesi l'erronea notizia che il duca di Marlborough fosse stato ferito a morte; al che i soldati dell'esercito del Re Sole intonarono le note e le parole della ben nota canzone ""Marlbrough s'en va-t-en guerre"" in segno di gioia per l'""uscita di scena"" del loro grande nemico.

"
"Iris oratoria

Iris oratoria (Linnaeus, 1758) è un insetto della famiglia Tarachodidae, rinvenibile in buona parte del bacino del Mediterraneo.

Descrizione.
Questa mantide viene spesso confusa con la ""Mantis religiosa"", tuttavia una sostanziale differenza è riscontrabile nelle dimensioni delle ali notevolmente più corte. Generalmente è di colore verde ma talvolta assume una colorazione marrone, a seconda delle condizioni dell'umidità nell'ambiente circostante.
La femmina ha una lunghezza che varia dai 5,5 ai 6 cm, il maschio leggermente più piccolo, dai 4 ai 5 cm.

Biologia.
Può vivere per circa un anno, la stagione degli amori avviene tra agosto e ottobre, successivamente gli adulti sopravvivono raramente all'inverno.

Distribuzione e habitat.
Condivide gli stessi habitat della "" Mantis religiosa"".

"
"Klokoč

Klokoč è un comune della Slovacchia facente parte del distretto di Detva, nella regione di Banská Bystrica.
"
"Kriváň

Kriváň è un comune della Slovacchia facente parte del distretto di Detva, nella regione di Banská Bystrica. Il comune fu fondato nel 1955.
"
"Látky

Látky è un comune della Slovacchia facente parte del distretto di Detva, nella regione di Banská Bystrica.
"
"Podkriváň

Podkriváň è un comune della Slovacchia facente parte del distretto di Detva, nella regione di Banská Bystrica.
"
"Slatinské Lazy

Slatinské Lazy è un comune della Slovacchia facente parte del distretto di Detva, nella regione di Banská Bystrica.

Collegamenti esterni.
https://web.archive.org/web/20160305053138/http://slatinskelazy.e-obce.sk/

http://www.lazy.sk/lazy_newpage/obec.php?p=home&i=aktuality
"
"Vígľašská Huta-Kalinka

Vígľašská Huta-Kalinka è un comune della Slovacchia facente parte del distretto di Detva, nella regione di Banská Bystrica.
"
"Vígľaš

Vígľaš è un comune della Slovacchia facente parte del distretto di Detva, nella regione di Banská Bystrica.
"
"Stožok

Stožok è un comune della Slovacchia facente parte del distretto di Detva, nella regione di Banská Bystrica.
"
"Stará Huta

Stará Huta è un comune della Slovacchia facente parte del distretto di Detva, nella regione di Banská Bystrica.
"
"Issione (mitologia)

Nella mitologia greca, Issione era il figlio di Flegias, re dei Lapiti ed ebbe una relazione, che sfociò in matrimonio, con Dia, figlia di Deioneo.

Il mito.
Contrariamente ai patti, Issione non fece a Deioneo i doni che gli aveva promesso per le nozze, anzi lo uccise in modo particolarmente crudele, facendolo cadere in una fossa piena di carboni ardenti. Zeus lo perdonò, ma Issione, invitato ad un suo banchetto, cercò di sfruttare l'occasione per concupire Era; accortosene, il dio gli inviò una donna che aveva creato con le sembianze di Era da una nuvola, chiamata Nefele. Issione provò a toccarla e fu colto in flagrante nel tentativo di amplesso.

Zeus, irato, lo consegnò ad Ermes perché lo torturasse, e il dio messaggero obbedì ben volentieri, legando strettamente il re e flagellandolo senza pietà, fino a quando non avesse ripetuto: ""I benefattori devono essere onorati"". 

Poi fu ""precipitato nel Tartaro; legato a una ruota con l’intervento di Hermes ed Efesto, fu condannato a girare in eterno nella volta
celeste"".

Influenza culturale.
Variazioni di questo mito intendono la nascita dei centauri come frutto dell'unione fra Nefele ed Issione. Verrà poi ripreso da Schopenhauer, nella sua concezione dell'arte come liberazione. Issione è anche protagonista, insieme a Nefele, del primo dei Dialoghi con Leucò di Cesare Pavese, intitolato ""La nube"".

Un'interessante interpretazione del mito di Issione in chiave naturalistica chiama in causa l'anello solare a 22° che si manifesta in occasione di un imminente peggioramento del tempo meteorologico.


"
"QAM
"
"Campagna del Maryland

La campagna del Maryland (o campagna di Antietam) del settembre 1862 è considerata sicuramente uno dei punti di svolta della guerra civile americana. La prima invasione del generale confederato Robert E. Lee nel nord era stata respinta dall'Armata del Potomac del maggior generale George B. McClellan, il quale si mosse per intercettare Lee e la sua Armata Confederata della Virginia Settentrionale e cercare di attaccarla vicino a Sharpsburg (Maryland). Da questa situazione scaturì la battaglia di Antietam, che fu la battaglia più sanguinosa combattuta in un solo giorno in tutta la storia degli Stati Uniti.

I movimenti iniziali.
Il 1862 iniziò in maniera positiva per le forze dell'Unione nel teatro di guerra dell'est. L'Armata del Potomac di McClellan aveva invaso la penisola della Virginia durante la campagna peninsulare e, da giugno, distava solo poche miglia dalla capitale Confederata Richmond. Ma quando il 1º luglio 1862 Robert E. Lee assunse il comando dell'Armata Confederata della Virginia Settentrionale, la fortuna voltò le spalle all'Unione. Lee combatté in maniera aggressiva contro McClellan nelle battaglie dei Sette Giorni, e il ""piccolo Mac"" perse la sua sfacciataggine e la sua Armata fu costretta a ritirarsi dalla penisola. Quindi Lee condusse la Campagna della Virginia del Nord, durante la quale sconfisse John Pope e la sua Armata della Virginia nella seconda battaglia di Bull Run. La campagna del Maryland di Lee può essere considerata la parte conclusiva di una serie di tre campagne che hanno caratterizzato l'offensiva estiva contro le forze dell'Unione nel teatro di guerra orientale.

I Confederati avevano subito significative perdite durante le campagne estive. Tuttavia Lee decise che la sua armata era pronta per il grande salto: l'invasione del nord. Il suo obiettivo era quello di raggiungere l'estremo nord del Maryland e della Pennsylvania, così da tagliare la linea ferroviaria ""Baltimore & Ohio"" che riforniva Washington. Tale operazione avrebbe seriamente minacciato le città di Washington e di Baltimora.

Dietro la decisione di Lee di lanciare un'invasione c'erano parecchi motivi. Innanzi tutto aveva bisogno di rifornire la sua armata e sapeva che le fattorie del nord non erano state coinvolte nella guerra, come invece era accaduto per quelle della Virginia; lo spostamento della guerra verso nord avrebbe tolto la pressione dalla Virginia. Il secondo motivo riguardava il morale del Nord. Lee sapeva che la Confederazione non avrebbe mai sconfitto il nord militarmente; aveva solo bisogno di far sì che la popolazione del Nord e il suo Governo fossero poco propensi a continuare la guerra. Con l'avvicinarsi delle elezioni del novembre 1862, Lee credeva che un'invasione armata avrebbe fatto pendere la bilancia dei voti del Congresso verso il Partito Democratico, che avrebbe costretto Abraham Lincoln a negoziare la fine della guerra.

Ma c'erano anche dei motivi secondari. L'invasione Confederata avrebbe potuto causare una rivolta nel Maryland, soprattutto perché era uno Stato che utilizzava gli schiavi e una gran parte della popolazione simpatizzava per il Sud. Alcuni politici Confederati, incluso Jefferson Davis, credevano che la prospettiva di un riconoscimento della Confederazione da parte di Stati stranieri, sarebbe stata più forte se ci fosse stata una vittoria militare sulla terra dell'Unione. In effetti le notizie della vittoria nella seconda battaglia di Bull Run e l'inizio dell'invasione di Lee provocarono un aumento considerevole dell'attività diplomatica tra gli Stati della Confederazione, Francia e Inghilterra.

Il 3 settembre, due giorni dopo la battaglia di Chantilly, Lee scrisse al Presidente Davis che egli aveva deciso di entrare nel Maryland a meno che il Presidente stesso non si fosse opposto, e il giorno stesso iniziò a far muovere la sua armata verso nord e ovest, da Chantilly verso Leesburg in Virginia. Il 4 settembre alcune truppe avanzate dell'Armata della Virginia Settentrionale attraversarono il fiume Potomac, avvicinandosi a Leesburg. Il 7 settembre il grosso dell'Armata raggiungeva Frederick nel Maryland. I 55.000 uomini dell'Armata di Lee erano stati rinforzati dalle divisioni dei maggior generali D.H. Hill e Lafayette McLaws e da due brigate comandate dal generale di brigata John G. Walker, che però riuscivano appena ad integrare i 9.000 uomini persi da Lee nelle battaglie di Bull Run e Chantilly.

L'invasione di Lee coincise con un'altra offensiva strategica da parte dei Confederati. I generali Braxton Bragg e Edmund Kirby Smith avevano simultaneamente lanciato un attacco per invadere il Kentucky. La politica di Jefferson Davis era quella di cercare di convincere l'opinione pubblica (e, di riflesso, i vari Stati europei) che i movimenti militari che si stavano svolgendo dovevano essere letti essenzialmente come atti di autodifesa contro l'aggressione da parte di una ""forza straniera"". Le notizie dell'invasione causarono il panico nel Nord e Lincoln fu costretto ad agire in maniera rapida: George B. McClellan aveva vissuto in una specie di limbo militare dopo il rientro dalla Penisola, ma Lincoln gli affidò il comando di tutte le forze intorno a Washington e gli ordinò di occuparsi di Lee.

L'Armata di Lee.
Quando entrò nel Maryland, Lee divise la sua Armata. Dopo aver ricevuto informazioni sull'attività militare a Chambersburg in Pennsylvania, Lee inviò il maggior generale James Longstreet a Boonsboro e poi a Hagerstown; al maggior generale Thomas J. ""Stonewall"" Jackson fu ordinato di conquistare il deposito di munizioni dell'Unione a Harper's Ferry. A causa di questi spostamenti, a South Mountain, a retroguardia dell'Armata, rimasero solamente la cavalleria del maggior generale J.E.B. Stuart e la divisione del maggior generale D.H. Hill.

La ragione specifica per la quale Lee scelse questa strategia rischiosa di dividere il suo esercito per conquistare Harpers Ferry, non è mai stata appurata. Una supposizione sarebbe quella che egli aveva inviato le sue linee di rifornimento attraverso la valle dello Shenandoah; prima di entrare nel Maryland aveva dato per scontato che i presidi dell'Unione a Winchester, Martinsburg e Harpers Ferry sarebbero stati abbandonati senza sparare un colpo (ed in effetti, questo avvenne a Winchester e Martinsburg). Un'altra possibilità è che erano semplicemente obiettivi strategici militari, con molti rifornimenti vitali, ma virtualmente indifendibili per il nemico. McClellan richiese il permesso a Washington di evacuare Harpers Ferry, aggregando tutto il presidio alla sua Armata, ma la richiesta venne rifiutata.

Reazioni all'invasione.
L'invasione di Lee fu costellata di difficoltà sin dall'inizio. L'esercito confederato, numericamente più forte, ebbe grosse difficoltà a causa della sua dispersione sul territorio e per le numerose diserzioni dei suoi uomini. Sebbene fosse partito da Chantilly con 55.000 uomini, in soli 10 giorni il suo effettivo si era ridotto a 45.000 unità. Alcune truppe si rifiutarono di attraversare il fiume Potomac in quanto un'invasione del territorio dell'Unione violava la concezione che essi stessero combattendo solamente per difendere i loro Stati dall'aggressione di quelli del Nord. Molte altre defezioni furono dovute a malattie (una specie di dissenteria causata dal mangiare un ""cereale verde"" non maturo prodotto nei campi del Maryland) o a impossibilità di proseguire il cammino a causa di infezioni ai piedi dovute all'utilizzo di stivali non idonei per le dure strade del Nord. Lee ordinò ai suoi comandanti di trattare con severità coloro che abbandonavano, considerandoli dei vigliacchi ""che abbandonavano nel deserto i loro camerati nel pericolo"".

Ancora lontani dal trovare i rifornimenti che speravano, i confederati, una volta entrati nel Maryland, dovettero affrontare le reazioni della popolazione, che variava dalla curiosità, ad un freddo entusiasmo, all'ostilità pura. Robert E. Lee rimase contrariato dalla resistenza della popolazione, una circostanza che non aveva assolutamente previsto; avrebbe dovuto rendersi conto che, anche se il Maryland era uno Stato che utilizzava gli schiavi, le simpatie per i confederati erano situate soprattutto nella parte orientale dello Stato, intorno a Baltimora, mentre l'invasione di Lee iniziò nella zona occidentale; inoltre, molte persone del Maryland favorevoli al Sud, si erano già diretti a sud all'inizio della guerra, per entrare a far parte dell'Armata confederata in Virginia. Quindi furono molto pochi coloro che si unirono a Lee in Maryland.

Il Maryland e la Pennsylvania si prepararono alla guerra. Andrew Curtin, Governatore della Pennsylvania, richiamò alle armi 50.000 uomini, affidandoli al comando del maggior generale John F. Reynolds; questo causò un notevole conflitto tra McClellan e Joe Hooker, comandante dei Corpi d'armata di Reynolds, ma Henry Halleck ordinò a Reynolds di servire sotto il comando di Curtin e invitò Hooker a trovare un nuovo comandante di divisione. Non molto lontano a nord, a Wilkes-Barre, le campane delle chiese e dei distretti suonavano, chiamando gli uomini alle armi. Baltimora era stata considerata, sin dai primi giorni della guerra, come un covo di secessionisti, che aspettavano solamente l'arrivo dell'esercito confederato per rivoltarsi. Ma la reazione all'invasione di Lee causò un considerevole allarme: la gente affollava le strade attendendo l'uscita dei giornali per informarsi sugli eventi bellici e ai bar fu imposto di limitare la vendita di alcolici per evitare che la gente si ""eccitasse"" troppo. Ci fu una corsa per accaparrarsi il maggior numero di derrate alimentari per la paura di subire un assedio. Il panico regnava a Filadelfia, nonostante distasse oltre 150 miglia da Hagerstown e non corresse nessun pericolo imminente.

L'inseguimento di McClellan.
McClellan lasciò Washington con un esercito di 87 000 uomini per una paziente ricerca del nemico. Era un generale molto prudente e presupponeva di dover far fronte a un esercito confederato di circa 120 000 soldati; inoltre stava cercando di far sì che il governo di Washington gli affidasse il comando per la difesa della capitale. Il 13 settembre l'Armata del Potomac raggiunse Fredericksburg; lì, i soldati dell'Unione, scoprirono una copia dettagliata dei piani dell'armata di Lee incartata attorno a tre sigari. L'ordine indicava che Lee aveva diviso il suo esercito, disperdendolo in varie porzioni separate geograficamente; questo avrebbe portato ad un isolamento di ogni parte, con buona probabilità di essere sconfitta se attaccata singolarmente. McClellan attese 18 ore prima di decidere di utilizzare a proprio vantaggio questa inattesa scoperta; il suo ritardo rese quasi vana l'opportunità di distruggere l'esercito di Lee.

La notte del 13 settembre, l'Armata del Potomac si mosse verso South Mountain, con l'ala dell'Armata comandata dal maggior generale Ambrose Burnside (il I e il IX Corpo d'armata) diretta al passo di Turner e quella al comando del maggior generale William B. Franklin (V Corpo d'armata e la divisione del maggior generale Darius N. Couch del IV Corpo d'armata) diretta verso il passo di Crampton. South Mountain è il nome dato alla continuazione dei monti Blue Ridge quando questi entrano nello Stato del Maryland; è un ostacolo naturale che separa la Valle dello Shenandoah e la Valle del Cumberland dalla zona orientale del Maryland. Attraversare i passi di South Mountain era l'unico modo per raggiungere l'Armata di Lee.

Lee, sapendo che McClellan non era propenso per azioni aggressive, ed avendo saputo, da simpatizzanti Confederati, che il suo piano era stato scoperto, si affrettò a riunire il suo esercito. Scelse di non abbandonare il piano di invasione e ritornare nuovamente in Virginia, in quanto Jackson non aveva ancora completato la conquista di Harpers Ferry. Invece decise di prendere posizione a Sharpsburg (Maryland). Nello stesso tempo, una parte dell'Armata della Virginia Settentrionale, era posizionata in difesa dei passi di South Mountain.

Battaglie.
Ci furono quattro battaglie significative combattute durante la campagna del Maryland.



"
"Pressione arteriosa sistemica

La pressione arteriosa sistemica, conosciuta anche semplicemente come pressione arteriosa, è la pressione del sangue arterioso sistemico misurata a livello del cuore. Viene espressa in millimetri di colonna di mercurio (mmHg).

La pressione del sangue, intesa come l'intensità della forza che il sangue esercita su una parete del vaso di area unitaria, varia lungo tutto l'apparato vascolare: infatti la pressione arteriosa diminuisce progressivamente dal ventricolo sinistro del cuore fino alle arteriole.

Fisiologia.
La pressione arteriosa (PA) esprime l'intensità della forza con cui il sangue (contenuto) spinge sulle pareti arteriose (contenente), divisa per l'area della parete. Questa pressione è il risultato dei seguenti fattori:
La pressione arteriosa si distingue in:

Valori pressori.
Attualmente si ritiene che in condizioni normali i valori della pressione arteriosa, misurata in condizioni di riposo a livello dell'omero con lo sfigmomanometro preferibilmente all'altezza del cuore, non debbano superare il valore di 130 mmHg (millimetri di mercurio) come pressione sistolica e quello di 85 mmHg come pressione diastolica. Valori inferiori non sono considerati patologici finché compatibili col pieno benessere del soggetto. Valori persistenti di pressione arteriosa a riposo superiori a quelli sopra indicati determinano lo stato patologico denominato ipertensione arteriosa che può essere di vario grado e rappresenta uno dei fattori di rischio cardiovascolari più diffusi. Infatti è fortemente raccomandato il controllo preventivo della pressione arteriosa, anche perché spesso uno stato di ipertensione per lungo tempo non determina sintomi che mettano in allarme il paziente.

Regolazione della pressione arteriosa.
Regolazione tramite variazioni della resistenza periferica: la legge di Poiseuille applicata all'emodinamica dimostra che la resistenza al flusso ematico (formula_1) è direttamente proporzionale alla lunghezza del vaso (formula_2) e alla viscosità (formula_3) del sangue ed è inversamente proporzionale al raggio (formula_4) del vaso elevato alla quarta potenza: (formula_5). Dato che la lunghezza dei vasi e la viscosità del sangue sono parametri relativamente costanti, il raggio è il parametro principe per la regolazione del flusso sanguigno. La sua importanza è duplice perché:
Quindi attraverso variazioni della resistenza periferica arteriolare è possibile controllare efficacemente la pressione arteriosa media. Inoltre contraendo selettivamente i vasi è possibile modulare la quantità di sangue che fluisce attraverso ciascun organo. Le arteriole contribuiscono a più del 60% della resistenza totale e sono il luogo dove avviene la maggiore variazione di resistenza nell'intero sistema cardiocircolatorio. Esistono tre diversi modi per controllare questa resistenza:
Regolazione tramite variazioni della volemia: il controllo della volemia ha una correlazione diretta con la pressione arteriosa media. Infatti all'aumentare della volemia cresce anche la pressione esercitata dal sangue sulle pareti dei vasi. Il mantenimento di questi valori stabili è affidato principalmente al rene tramite un meccanismo innescato dagli ormoni:

Misurazione e diagnosi.
Tecniche e procedure.
La misurazione della pressione può essere effettuata utilizzando metodi manuali o con misuratori elettronici. I metodi manuali sono:
Si mette attorno al braccio il manicotto a 2 cm di distanza dalla piegatura del gomito, mantenedo quest'ultimo preferibilmente all'altezza del cuore. Si insuffla fino ad un valore sicuramente superiore alla pressione massima del paziente, per esempio 250 mmHg allo scopo di evitare i frequenti casi di ""pausa libera"". Si appoggia l'audiofono a valle del bracciale nel punto di passaggio dell'arteria omerale. Si svita lentamente la valvola, la colonnina scende, fino a sentire il primo battito che indica la sistolica (o massima); la si fa scendere fino a non sentire alcun battito oppure fino a percepire una notevole riduzione di intensità. L'ultimo battito ascoltato è la diastolica (o minima).

Interpretazione dei valori pressori.
L'Organizzazione mondiale della sanità (OMS) ha stabilito i seguenti valori per un soggetto adulto di età compresa tra i 18 e i 70 anni: per rientrare nella norma, la pressione arteriosa deve essere inferiore a 140/90. Valori pressori inferiori a 120/80 sono da considerarsi ottimali, purché la pressione arteriosa massima sia superiore a 100, altrimenti si ha ipotensione. Invece quando la pressione arteriosa è superiore a 139/89 si ha l'ipertensione. L'ipertensione è lieve se la pressione è compresa tra 140-159/90-99, mentre se questa è compresa tra 160-179/100-109 l'ipertensione è moderata. A valori pressori superiori a 180/110 corrisponde un'ipertensione di grado severo.


Collegamenti esterni.
Videoistruzioni ""Come misurare la pressione""

La pressione arteriosa nei bambini
"
"Costa Azzurra

Costa Azzurra (in francese Côte d'Azur, in occitano ""Costa d'Azur"") e Riviera Francese sono due termini non sempre intercambiabili utilizzati per riferirsi in maniera non ufficiale a una porzione della costa mediterranea appartenente alla regione Provenza-Alpi-Costa Azzurra. È la diretta prosecuzione geografica ad ovest della Riviera ligure, con la quale condivide le caratteristiche climatiche e con cui, proprio per la terminologia d'uso generico al posto di ""Riviera provenzale"", in alcuni punti può sovrapporsi.

Il numero dei suoi abitanti, che si chiamano ""azuréens"", e lecitamente cambia dunque in base all'estensione di tali definizioni: i limiti più frequenti (a parte il confine italiano) sono, da Est a Ovest, Monaco, Saint Tropez, Hyères, Cassis e Martigues.

Il capoluogo della regione è Marsiglia. Il primato di questa città come più antica stazione turistica francese è conteso da Hyères, che ha accolto i primi turisti nel 1789 ed è francese dal 1481, mentre Nizza solo dal 1860. È a Hyères, inoltre, che nel 1887 Stéphen Liégeard inventa il termine ""Côte d'Azur"".

A sostegno di chi vuol far terminare a Cassis la Costa Azzurra si cita spesso come da Cassis si sviluppi il massiccio delle Calanche fino a Marsiglia, che tra l'altro non viene mai annoverata tra le località ""azzuréennes"", mentre oltre tale città si distende il massiccio dell'Estaque con la sua propria Côte Bleue (Costa Blu).

Popolazione.
La città più grande della Costa Azzurra è Nizza, con i suoi 340.735 (2009) abitanti, che arrivano a 545.000 se si prende in considerazione l'agglomerazione intercomunale Métropole Nice Côte d'Azur. Altra grande comunità amministrativa è l'agglomerazione della Riviera Francese, il cui polo centrale non è Nizza bensì Mentone.L'agglomerazione di Mentone non fa parte della Metropoli Nizza-Costa Azzurra ma viene contemplata nelle statistiche della Grande Nizza (non organo amministrativo ma concetto elaborato dall'Istituto di Statistica di Francia), che conta circa 1.313.523 abitanti. La Grande Nizza è costituita da sei aree urbane incluso il Principato di Monaco e si stende sui dipartimenti di Alpi Marittime e del Var. Nel Var l'agglomerazione più importante, che confina con la Grande Nizza, è l'agglomerazione di Tolone-Provenza Mediterranea coi suoi 424.390 abitanti.

Clima.
Nel suo concetto più ampio, da Martigues a Mentone, questo tratto di costa presenta sostanzialmente due tipologie di climi, del tutto diverse: nell'arco dei 14 km di ampiezza del territorio ""hyèrois"", infatti, si passa dai 600–700 mm di precipitazioni annue della parte occidentale ai 900–1000 mm della parte orientale. Il golfo di Genova presenta quindi un clima di tipo ""nizzardo"", più caldo e umido, mentre il Golfo del Leone ha un clima tipicamente ""mistralico"", ventoso e secco.

Storia.
Fino alla prima guerra mondiale le sue località furono soprattutto centri di soggiorno invernale, frequentati dalla borghesia e dall'aristocrazia europea in cerca di sollievo dal freddo e, come spesso accadeva all'epoca, per curare malattie respiratorie come la tubercolosi.

Dopo il secondo conflitto mondiale, la diffusione del sistema turistico ha invertito l'attività stagionale.
"
"Dystopia (gruppo musicale)

I Dystopia sono un gruppo musicale, formatosi nella contea di Orange, California, nel 1992, popolare nella scena crust punk come in quella heavy metal. I testi trattano spesso di emozioni umane come di problematiche sociopolitiche, come uguaglianza razziale, ambientalismo, animalismo, veganesimo o vegetarianesimo.



"
"Oudenaarde

Oudenaarde (in fiammingo ""Oudenoarde"", in francese Audenarde) è una cittadina industriale belga di circa 30.000 abitanti sul fiume Schelda, situata nella provincia delle Fiandre Orientali.

Storia.
Origini.
Già caposaldo fortificato in epoca romana, tuttavia la nascita della città si fa risalire al 974, quando l'imperatore Ottone II del Sacro Romano Impero fece erigere delle fortificazioni sulla riva destra della Schelda nella località di Ename (oggi sobborgo di Oudenaarde). La Schelda era infatti divenuta il confine fra i possedimenti del Sacro Romano Impero, tramite la Lotaringia, a est e della Francia, attraverso la Contea delle Fiandre, a ovest. Così gli imperatori germanici iniziarono a fortificare gli avamposti sulla linea di confine, sia a Ename, come ad Anversa e Valenciennes.

Medioevo.
Ename crebbe molto velocemente. Entro il 1005, la città aveva già un paio di chiese ed era diventata la più popolosa del ducato di Lotaringia. Nell'anno 1030 Baldovino IV, conte di Fiandra, ordinò la costruzione di un castello sulla sponda sinistra della Schelda; la ""Torre di Oudenaarde"" (Aldenardensis Turris), in contrapposizione alle fortificazioni del Sacro Romano Impero sulla sponda destra del fiume. Nel 1033, Baldovino IV prese la città di Ename e vi proclamò la cosiddetta ""Trêve de Dieu"" (una sospensione dell'attività militare durante certi periodi dell'anno, organizzate durante il Medioevo dalla Chiesa Cattolica romana) e la rese un posto di frontiera contro gli imperatori germanici. Nel 1047, Baldovino V consolidò la vittoria del padre abbattendovi l'antica fortezza e trasformando l'insediamento in un luogo pacifico, ribadito nel 1062 dal fatto che vi fece erigere da sua moglie l'abbazia benedettina di San Salvatore. A quel tempo, i mercanti e gli artigiani dell'ex ""Gilda di Ename"" iniziarono a confluire dall'altra parte della Schelda, nella città di recente fondazione di Oudenaarde. Ename fu definitivamente smantellata nel 1054 e annessa alle Fiandre.

Iniziò così lo sviluppo di Oudenaarde, che nel 1150 ricevette il ""Titolo di Città"" dal conte Filippo d'Alsazia, e lentamente, nel XIII secolo, si alzarono due roccaforti urbane. Il torrione iniziale di Oudenaarde venne sostituito da una fortezza, e fortificazioni vennero erette nell'altra sponda del fiume a ""Pamele"" (più a sud dell'antica Ename). Tuttavia queste opere militari vennero smantellate dopo la disfatta fiamminga della Battaglia di Bouvines del 27 luglio 1214, quando le Fiandre entrarono sotto il controllo del Regno di Francia. Nel 1383 Oudennarde venne presa dai cittadini in rivolta della città di Gent.

Gli Asburgo.
Nel 1555 Carlo V, divenne signore dei Paesi Bassi, e nel 1558 donò a Oudenaarde la ""Carta di Città"", unendola con Pamele, dall'altra parte della Schelda. La città è nota anche come luogo di nascita di Margherita di Parma, figlia legittimata nata nel 1522 da Carlo V e Johanna van der Gheynst (figlia di un tessitore di Oudenaarde), divenuta duchessa di Parma e Piacenza e poi governatrice dei Paesi Bassi spagnoli dal 1559 al 1567. Sotto il suo regno l'industria tessile di Oudenaarde, abile a produrre i suoi famosi arazzi, si afferma, tanto che passando da uno stato di più di 8 000 disoccupati, nel 1556 diviene la principale fonte di reddito per la città. Nel 1567 gli succedette Fernando Álvarez de Toledo, terzo duca d'Alba, detto il Duca di Ferro, che in seguito alla sua spietata politica di terrore atta a estirpare il Protestantesimo nella regione, vide un grande esodo della popolazione cittadina alla volta delle province settentrionali. Questo stato continuò fino alla presa della città da parte di Alessandro Farnese il 6 luglio 1582. Nel frattempo la popolazione di Oudenaarde era però dimezzata.

Dominazione francese.
I francesi bramavano Oudenaarde e l'attaccarono più volte, alla guida di Vauban, nel 1658 e nel 1667. Nel 1668 la Pace di Aquisgrana chiuse la cosiddetta Guerra di devoluzione e la città fu quindi assegnata alla Francia del Re Sole. La fontana sul ""Grote Markt"" (Piazza del Mercato Grande), ancora perfettamente funzionante, venne costruita in omaggio a Luigi XIV e come abbeveramento per i cavalli. Nella primavera del 1684, in seguito ai conflitti scaturiti dalla revoca dell'Editto di Nantes, i francesi si trovarono a difendere militarmente la città, ancora guidati da Vauban, attaccarono di nuovo la città, per tre giorni il fuoco arrivò dalla ""Kerselareberg"", la vittoria fu francese, ma Oudenaarde ne uscì in gran parte rovinata.

Ma la città è nota per un'altra battaglia, detta proprio la battaglia di Oudenaarde, combattuta il 11 luglio 1708 nell'ambito della guerra di successione spagnola. Le truppe imperiali guidate dal principe Eugenio di Savoia e dal duca di Marlborough, sconfissero le truppe francesi del duca di Vendôme, e del duca di Borgogna, primo nipote in linea diretta di Luigi XIV.

L'11 maggio 1745, durante la guerra di successione austriaca, i francesi invasero ancora una volta Oudenaarde nella Battaglia di Fontenoy. Gli austriaci, i membri britannici e olandesi, vennero sconfitti dall'esercito francese guidato dal maresciallo Maurizio di Sassonia.

Storia moderna.
Fino al XIX secolo la città era ancora cinta dalle mura, che furono abbattute all'inizio del XX secolo.
Nella prima guerra mondiale, durante la ""Battaglia della Schelda"" il 1º novembre 1918 la città fu pesantemente danneggiata e si approfittò per abbattere alcune vecchie case sul centrale ""Grote Markt"" per assicurare un accesso più ampio alla piazza.
La seconda guerra mondiale ha ancora colpito Oudenaarde. I danni sono stati minori, tuttavia ci volle fino al 1949 per ripararli. In precedenza attraversava il centro della città un affluente della Schelda, che negli anni cinquanta venne parzialmente chiuso. Oggi sono ancora visibili dei tratti dietro la Biblioteca comunale e nel Parco cittadino.

Negli anni ottanta l'edificio è stato completamente restaurato e divenuto sede della ""Biblioteca civica"".



Note.
In Oudenaarde è situato un tratto stradale in collina, alta solo 77 metri sul livello del mare, molto conosciuta dagli amanti del ciclismo professionistico su strada, denominata «Koppenberg» che viene affrontata durante il giro delle Fiandre che si corre ogni anno, in genere, la prima domenica di aprile.
La sua pendenza massima del 23 %, nonché il fondo stradale in pavé, rendono il suo transito molto difficoltoso e, per questo, ogni anno, attira un grande numero di appassionati che si accalcano, lungo questa salita.

"
"Università cinese di Hong Kong

L'Università cinese di Hong Kong (cinese: 香港中文大學; inglese: The Chinese University of Hong Kong o CUHK) è una delle nove università presenti in Hong Kong. L'ateneo, fondato nel 1963, si trova a Ma Liu Shui, area del distretto Sha Tin di Hong Kong.

Le lingue usate per l'insegnamento sono il cinese, il cantonese e l'inglese.

"
"Deserto

In geografia, il deserto è definito come un'area della superficie terrestre, quasi o del tutto disabitata, di alta pressione atmosferica da cui le masse d'aria si allontanano sospinte dai venti nella quale le precipitazioni difficilmente superano i 250 millimetri l'anno e il terreno è prevalentemente arido, con scarsa o nulla vegetazione.

Tra i deserti, in base a questa definizione, vanno annoverate anche le Regioni polari, oltre alle più familiari zone aride che si incontrano alle medie e basse latitudini.

Sotto il profilo geomorfologico il deserto può comprendere montagne, altopiani o pianure ruvidi e aspri, occupando a volte bacini contornati da montagne. La superficie può essere rocciosa, ghiaiosa o sabbiosa: i paesaggi caratteristici con le dune e la sabbia spazzata dal vento sono solo uno dei tanti aspetti con cui può presentarsi un deserto.

Alternativamente la parola ""deserto"" viene utilizzata per indicare un luogo non abitato da esseri umani e scarsamente abitato da altre specie viventi: anche in base a questa definizione, i deserti comprendono i luoghi dal clima rigido, come l'Antartide e la tundra o più in generale le Regioni polari. 
Etimologia.
La parola deserto non è solo un sostantivo ma anche un aggettivo col significato di ""solo, abbandonato"". Il latino ""desertum"" deriva dal verbo ""deserere"" che significa ""abbandonare"". ""Deserere"", a sua volta, è composto da ""de"", con valore negativo, e ""serere"" (""legare"") quindi ""non più legato"".

La parola deserto potrebbe derivare anche dal nome del Dio egizio della distruzione, aridità e dei deserti Seth (in lingua egizia si usava il termine ""Desher"" per identificare il deserto e analogamente si usava la parola ""Desheret"" per identificare il colore rosso), a rappresentare l'inospitalità che tale luogo dava.

Descrizione, estensione e posizionamento.
Un deserto è un ecosistema che riceve pochissima pioggia e di solito si pensa che possegga poca vita, ma questo dipende dal tipo di deserto; in molti la vita è abbondante, la vegetazione si è adattata al basso tasso di umidità e la fauna solitamente si nasconde durante il giorno, il che significa che un deserto è un ecosistema solitamente arido (la sua più grande caratteristica) e che quindi rende difficoltoso, se non talvolta impossibile, l'instaurazione permanente di gruppi sociali.
I deserti costituiscono una delle aree emerse più grandi del pianeta: la loro superficie totale è di 50 milioni di chilometri quadrati, circa un terzo della superficie della Terra. Rappresenta il 30% delle terre emerse, (il 16% è costituito da deserti caldi, il 14% da deserti freddi).

Gran parte dei deserti del mondo si trovano in zone caratterizzate da alta pressione costante (cfr.: anticiclone), cioè una condizione che non favorisce la pioggia.
Tra i deserti di queste aree vi sono: il deserto del Sahara (il più grande deserto caldo del pianeta Terra), il Kalahari, e il deserto del Namib nell'Africa meridionale; il Gran Deserto Sabbioso, in Australia, il deserto del Gobi (o Chamō), il Karakum, il deserto di Taklamakan in Cina, il Rub' al-Khali in Arabia, il deserto del Negev, il deserto del Mojave, e il deserto di Atacama nelle Americhe solo per citarne alcuni dei più vasti.

Gran parte di deserti sono localizzati all'interno dei continenti, vale a dire distanti dal mare: come ad esempio, il deserto del Gobi e altri deserti dell'Asia centrale, che difficilmente vengono raggiunti dai venti umidi dagli oceani.

I deserti lungo le coste occidentali dell'Africa australe e del Sud America sono influenzati dalla presenza di correnti oceaniche fredde che causano deumidificazione nell'atmosfera.

Tipologie.
L'unico bioma nel quale la pioggia può mancare per anni è il deserto. 
Se ne possono distinguere tre tipologie principali:


Caratteristiche.
I paesaggi desertici possiedono alcune caratteristiche comuni.

Caratteristiche dei deserti.
I deserti per via delle loro condizioni climatiche possono essere classificati come
Deserti caldi e freddi sono accomunati comunque da un fattore preponderante: il vento.

Non è raro che i deserti possano contenere depositi di minerali preziosi formatisi in un ambiente arido, o esposti successivamente a causa dell'erosione dell'ambiente circostante. A causa della siccità, taluni deserti possono essere ideali per la conservazione di manufatti o fossili.

Tipi di deserto.
La maggior parte delle classificazioni si basano su alcune combinazioni del numero di giorni, di pioggia, il totale della quantità annuale di pioggia, temperatura, umidità o altri fattori.

Nel 2010 Peveril Meigs divise il deserto in tre categorie secondo la quantità di precipitazioni che riceve:

I deserti interni vengono suddivisi in:

I paesaggi aridi e estremamente aridi sono deserti e le praterie semiaride sono da riferimento alle steppe.
Phoenix, Arizona riceve meno di 250 mm di precipitazioni all'anno, ed è riconosciuta come una città a clima desertico.
Anche il nord di un pendio dell'Alaska riceve meno di 250 mm di precipitazioni per anno, ma non è generalmente riconosciuto come deserto.

In alcune regioni la scarsità di acqua è caratterizzata dalla presenza in superficie di distese di sale che ricoprono interamente la superficie desertica; spesso queste regioni sono il risultato di fondali di antichi laghi o fondali marini, dove il vento può essere fattore rilevante nel plasmare il paesaggio.

Desertificazione.
La desertificazione è il processo di degradazione del suolo, causato da attività solitamente umane che lo porta a diventare un deserto, questo processo, generalmente irreversibile interessa tutti i continenti con delle variazioni di intensità

Fattori predisponenti
Le cause umane principali sono:
Le cause naturali invece sono:
I luoghi più a rischio sono: 

Abitanti.
Umani.
Esistono popolazioni nomadi come i Tuareg, che vivono nel deserto in tribù formate da poche persone, all'incirca 30 o 40 membri. Essi si dedicano soprattutto alla pastorizia e all'agricoltura, sviluppata nelle oasi (formatesi quando l'acqua sotterranea affiora solo in zone ristrette). Per proteggersi dagli intensi raggi del sole, i Tuareg devono coprirsi completamente lasciando liberi solo occhi e bocca. Usano indossare il caftano, una lunga veste coperta a sua volta da numerosi teli. Inoltre nel deserto vi sono presenti anche tribù di boscimani.

Fauna.
Animali tipici dei deserti sono il cammello (in Asia) ed il dromedario (in Nordafrica e nei deserti dell'Arabia), utilizzati dalle popolazioni locali come animali da soma e come cavalcatura. Hanno entrambi zampe piatte, adatte a camminare sulla sabbia, un mantello molto folto per proteggersi dai raggi solari ed una (il dromedario), o due (il cammello) caratteristiche gobbe formate da riserve di grasso, che, assieme a una notevole quantità di energia, producono come sottoprodotto della Beta ossidazione dei lipidi, circa 0,5 litri di acqua (acqua metabolica) per ogni kg di massa catabolizzata, preziosa per sopravvivere nelle difficili condizioni ambientali del deserto.
Tra gli animali desertici, vi sono: i suricati che vivono in grandi colonie. Per sopravvivere alla scarsità di cibo si nutrono di una dieta varia e costruiscono profonde gallerie per raggiungere eventuali falde acquifere nel sottosuolo. Anche varie specie di uccelli abitano il deserto, così come molti rettili, tra cui serpenti e sauri. 
Altre specie presenti nei deserti sono il fennec (volpe del deserto), alcune gazzelle, il coyote, la vipera dal corno e la formica sahariana.

Flora.
Sono poche le piante che si sono adattate alla siccità del deserto e quelle che ancora vivono nei deserti sono per lo più dei semi che aspettano le precipitazioni per germogliare e finire il ciclo vitale prima della fine di quest'ultime. Vi sono anche piante che hanno trasformato le loro foglie in spine per raccogliere più umidità possibile, come i cactus in America.


"
"Convento di San Domenico (Fiesole)

Il convento di San Domenico in località San Domenico (Fiesole), è un cenobio domenicano fondato nel 1406 e finito di edificare nel 1435.

Cenni storici.
Situato a metà strada tra Fiesole e Firenze, fu fondato su iniziativa di Giovanni Dominici e del vescovo di Fiesole Jacopo Altoviti, i quali entrambi erano frati di Santa Maria Novella.

Fu quindi il secondo convento domenicano dell'area fiorentina, prima dell'edificazione del convento di San Marco di Firenze, dove i frati si trasferirono verso la metà del Quattrocento.

Chiamato anche """"il Conventino"""" (rispetto alla grandezza degli ambienti di Santa Maria Novella), fu un importante centro di formazione per i giovani frati, il più importante dei quali fu Antonino Pierozzi, poi arcivescovo di Firenze e santo.

Vi visse anche Beato Angelico, il quale dipinse la pala dell'altare maggiore della chiesa, oggi nella prima cappella a sinistra ed altre due tavole che sono andate disperse all'epoca delle soppressioni napoleoniche in musei stranieri (una la Louvre e una al Prado). Dell'Angelico restano anche due affreschi (una grande ""Crocifissione"" staccata è oggi all'Ermitage).

Il portico antistante, di Matteo Nigetti, fu finanziato dalla famiglia dei Medici Neofiti, una famiglia di ebrei convertiti che fu protetta dai Medici e che ne ebbe lo stemma identico per concessione.

Arnold Boecklin trascorse gli ultimi anni della sua vita nelle vicinanze del monastero.

La chiesa.
Il campanile e il porticato sono del 1635, su progetto di Matteo Nigetti.

L'interno è a navata unica, con cappelle laterali.

Fra le opere più significative, quelle del Beato Angelico: la ""Madonna con il Bambino e i santi Tommaso d'Aquino, Barnaba, Domenico e Pietro martire"" (1425); nel convento il ""Crocifisso"" ad affresco (1430 circa); l'affresco con la ""Madonna col Bambino"", e relativa sinopia.

Inoltre, il ""Battesimo di Cristo"" di Lorenzo di Credi; l<nowiki>'</nowiki>""Adorazione dei Magi"" di Giovanni Antonio Sogliani; un ""Crocifisso"" ligneo di Antonio da Sangallo il Vecchio (1530 circa); infine, la tavola con ""Savonarola e i due compagni che indicano Firenze a Cristo e alla Vergine"", riferita a Zanobi Poggini.


"
"Zinaida Nikolaevna Gippius

Biografia.
Zinaida nacque a Belëv, una piccola cittadina nei pressi di Tula (Russia Centrale) dalla nobile famiglia tedesca dei von Hippius giunta in Russia nel XVI secolo.

Durante l'infanzia e l'adolescenza soffrì di tubercolosi e fu costretta, morto il padre nel 1881 per la stessa malattia, a spostarsi in cerca di clima più mite in diverse località del sud dell'Impero zarista con la madre e la sorella. Ciò le impedì di seguire regolari studi anche se il suo amore per la lettura la porterà a leggere con avidità tutti i classici russi e soprattutto Dostoevskij per il quale dimostra una vera preferenza.

Nel 1888 la giovane, che si trova nei pressi di Tbilisi, capitale della Georgia, conobbe il giovane poeta Dmitrij Merežkovskij (1865-1941) e nello stesso anno appariranno i suoi primi versi sulla rivista dei simbolisti pietroburghesi ""Severnyj vestnik"" (Messaggero del Nord).

Nel 1889 sposò Dmitrij e con lui si trasferì a San Pietroburgo dove intraprenderà una vivissima attività letteraria. Presto la loro casa pietroburghese diventerà il luogo dove si riuniranno i più validi letterati e artisti della vita russa degli inizi del XX secolo tra i quali i principali esponenti dell'intelligencija russa. I principali argomenti di discussione toccheranno le principali questioni del momento soprattutto quelle a carattere politico, filosofico e religioso. Da questo gruppo nascerà la rivista ""Novyj put'"" (""La nuova strada"") che, pubblicata tra il 1902 e il 1904, diventerà l'organo ufficiale di questo nuovo movimento e segnerà l'esordio dei famosi poeti russi, Aleksandr Blok e Andrej Belyj.

Tra il 1899 e il 1902, in seguito alla conoscenza e all'aderenza al gruppo di Sergej Djagilev, Zinaida pubblicò sulla rivista ""Mir iskusstva"" (""Il mondo dell'arte"") i suoi primi saggi di critica letteraria dal tono mordace usando lo pseudonimo di Anton Krajnij (Antonio l'estremista).

Diventata convinta rivoluzionaria scrisse nel 1905 numerosi versi a tema politico e alla fine della Rivoluzione d'ottobre, a causa del suo atteggiamento antibolscevico, emigra con il marito a Varsavia. Vivranno collaborando al giornale appartenente all'emigrazione russa ""Svoboda"" (""Libertà"") e in seguito si trasferiranno nella città di Wiesbaden e infine a Parigi, vivendo in povertà. A Parigi, Zinaida morirà nel 1945.

Opere.
Zinaida fu scrittrice versatile e scrisse non solo opere di poesia ma diversi volumi di racconti e romanzi e produsse anche drammi teatrali.

Le raccolte poetiche.
Appartengono alla sua produzione poetica cinque raccolte. La prima raccolta venne pubblicata nel 1904 con il titolo ""Sobranie stichov: 1889-1903"" (Raccolta di versi: 1889-1903), la seconda nel 1910 dal titolo ""Sobranie Stichov: 1889-1903"" (raccolta di versi, libro 2), la terza, ""Poslednie stichi 1914-1918"" (Ultimi versi 1914-1918) nel 1921, la quarta venne pubblicata a Berlino nel 1922 con il titolo ""Stichi: dnevnik"" (Versi: un diario) e l'ultima raccolta, dal suggestivo titolo ""Sijanuja"" (Luccichii) a Parigi nel 1938.

I romanzi.
Oltre a numerosi racconti, famosa è la trilogia di romanzi che ha come tema centrale la Rivoluzione d'Ottobre: ""Čërtova kukla"" (Il fantoccio del diavolo), ""Očarovanie istiny"" (Il fascino della verità) e ""Roman carevič"" (Lo zarevič Roman).

La produzione teatrale.
Tra la produzione teatrale vanno soprattutto ricordati due drammi pubblicati rispettivamente nel 1900 con il titolo ""Svjataja krov""' (Il sangue sacro) e ""Zelënoe kol'co"" (L'anello verde) nel 1916.

Poetica.
La figura di Zinaida influenzò moltissimo, agli inizi del XX secolo, gli intellettuali del simbolismo russo. Scrisse molti dei suoi versi e dei racconti utilizzando nomi di eroi maschili e il suo ""afemminile"", messo in risalto dal suo firmarsi con lo pseudonimo di ""Antonio l'estremista"", scatena tra i contemporanei diverse reazioni che vanno dall'esaltazione alla denigrazione.

L'ispirazione all'impossibile.
La prima fase dell'opera della Hippius è segnata dall'ispirazione dell'impossibile (""""Ho bisogno di quello che non c'è al mondo"""") dove la malinconia e il pessimismo sono caratteristiche della generazione ""stanca"" degli anni novanta del XIX secolo. Fa della ricerca della verità una questione di vita o di morte e in questa continua ricerca, che tende ad avvicinarsi all'assoluto, Zinaida considera l'amore forza purificatrice e capace di condurre all'immortalità.

La speranza nella resurrezione della Russia.
Allo scoppio della prima guerra mondiale la Hippius rimane attenta a quanto succede attorno a lei e si dimostra particolarmente sensibile ad ogni questione politica e sociale del momento.

Quando si afferma il movimento rivoluzionario bolscevico la scrittrice spera ardentemente nella risurrezione della Russia e quando scoppia la Rivoluzione di febbraio è dapprima convinta che da essa nascerà la libertà e la fratellanza. Come tanti intellettuali di quell'epoca rimarrà fortemente delusa. Scrive in questo periodo versi intrisi di malinconia che nascono dalla coscienza acquisita di aver subito una grave perdita: """"Sulla città si è adagiato il peccato/ Piango sommessamente, piango per tutti"".""

La natura ambivalente.
La sua poesia, che tocca ogni estremo e cerca di varcare ogni confine, oscilla tra gli opposti della vita e della morte, esalta la forza e la debolezza, inneggia alla volontà ma si piega alla non volontà in un mondo poetico sempre in movimento che passa dallo spirito di ribellione individuale ed egocentrico al forte sentimento religioso. Il suo spirito anticlericale è soffocato dalla necessità della fede, il suo esaltare la morte sfocia nel desiderio della vita dimostrando così nell'autrice la sua ambivalente natura della quale lei stessa è cosciente: """"Attendevo il volo e l'esistenza/ ma uno sparviero morto è la mia anima"""".

L'uso dell'aforisma.
Nei versi della Hippius il pensiero è formulato attraverso aforismi con i quali riesce ad esprimere, con brevi ma soppesate parole, tutta la complessità delle sue emozioni.


"
"Calendario balinese

Il calendario balinese Pawukon è un calendario utilizzato per scadenziare le festività religiose.
L'anno di 210 giorni (""uku"") è suddiviso secondo un sistema immutabile di dieci settimane (""wara"") di 1, 2, 3, 4, 5, 6, 7, 8, 9 e 10 giorni.
La 1-settimana è considerabile come una settimana di due giorni, in cui uno non ha nome.

Nomi delle settimane.
Le 30 7-settimane ""Saptawara"" in cui si suddivide l'anno hanno un nome:

In questo modo ad ogni giorno dell'anno può essere attribuito un nome univoco dato dalla combinazione del nome della 7-settimana e dal nome del giorno della 7-settimana (ad esempio ""Sukra Ugu""). I balinesi sono soliti aggiungere anche il nome del giorno della 5-settimana (""Sukra Umanis d'Ugu"").

Ordine dei giorni delle settimane.
I giorni delle settimane di 3, 4, 5, 6, 7, 8 e 9 giorni si susseguono regolarmente in un ciclo, come le settimane del calendario occidentale, a partire dal giorno 1.
Poiché 210 non è divisibile per 4, 8 e 9, nelle settimane corrispondenti vengono aggiunti dei giorni intercalari:

I giorni delle settimane di 1, 2 e 10 giorni sono disposti in relazione alla combinazione dei giorni della 5-settimana e della 7-settimana.
Ogni giorno della settimana d 5, 7 e 10 giorni ha un valore rituale (""urip""):
Per fissare i giorni della 10-settimana, viene calcolata la somma degli ""urip"" del giorno della 5-settimana e del giorno della 7-settimana più 1;
se si ottiene un valore superiore a 10, si sottrae 10. A questo punto:

Congiunzioni.
Alcune congiunzioni tra i giorni delle principali settimane assumono un particolare significato religioso.
Tra gli ultimi giorni della 3-settimana, ""Kajeng"", e della 5-settimana, ""Keliwon"", si verifica una
congiunzione ogni 15 giorni che prende appunto il nome di Kajeng Keliwon.
Anche le sei congiunzioni gli ultimi giorni della 7-settimana, ""Saniscara"", e della 5-settimana, ""Keliwon"",
chiamate ""Tumpek"", che si verificano ogni 35 giorni, rivestono ognuna un particolare significato cerimoniale e hanno ognuna un nome specifico:
Altre congiunzioni importanti tra i giorni della 7-settimana e quelli della 5-settimana sono quelle tra ""Keliwon"" e ""Buda""
e tra ""Wage"" e ""Buda"" (Buda Cemeng),

Calendario completo.
Seguendo le regole summenzionate e grazie al fatto che il calendario Pawukon non cambia da un anno all'altro, è possibile costruire una rappresentazione immutabile del calendario:

Corrispondenze con altri calendari.
Il calendario balinese non è un calendario storico: gli anni si ripetono tutti uguali e non ne viene tenuto il conto, né è definito un anno zero.
Poiché il periodo di 210 giorni non ha nessun legame con le stagioni, il suo utilizzo pratico è limitato alla determinazione delle date delle cerimonie.
I balinesi, per gli altri scopi pratici, utilizzano il calendario lunisolare Saka, in uso in India e Pakistan, oppure il calendario gregoriano.
Per quest'ultimo, le date a cui corrisponde l'inizio dell'anno balinese (""Redite Sinta"") nel periodo dal 2000 al 2020 sono:






"
"Harold Holt

Diciassettesimo primo ministro australiano, è ricordato anche per le bizzarre circostanze della sua morte. Fu sostituito al governo da John McEwen il 19 dicembre 1967, due giorni dopo la sua scomparsa.

Figlio di Tom Holt, un noto regista teatrale, frequentò il ""Wesley College"" a Melbourne, presso la cui Università si laureò in Legge. Nel 1931 diventò il presidente del Club dello Sport al ""Queens College"". Holt, di orientamento conservatore, dopo aver esercitato per breve tempo la professione di avvocato, nel 1935 riuscì a farsi eleggere al parlamento federale nelle file del Partito dell'Australia Unita.

Gli inizi.
All'età di 27 anni, Holt era uno dei più giovani membri della Camera ed un vero enfant prodige della politica; la sua evidente abilità gli permise di essere nominato Ministro nel 1939. Nel 1940 si arruolò nell'Esercito senza rinunciare al suo seggio, ma poco dopo il disastro aereo di Canberra, nel quale perirono tre Ministri, costrinse il premier Menzies a richiamarlo al governo e ad assegnargli il Ministero del Lavoro e del Servizio Nazionale. Da quel momento gli fu affibbiato il nomignolo ironico di ""Gunner Holt"".
Nel 1941 i laburisti, con John Curtin, conquistarono il governo del paese, e Holt esercitò il per lui nuovo ruolo di parlamentare dell'opposizione.

Sul piano mondano Holt aveva una reputazione di playboy del jet-set, ma nel 1947 sposò Zara Fell, una stilista, e adottò i tre figli che lei aveva avuto dal suo precedente matrimonio. Dopo otto anni di opposizione, dal 1941 al 1949, tornò al governo con il nuovo partito liberale fondato da Menzies, nel cui governo tornò a guidare il dicastero del Lavoro e del Servizio Nazionale, espandendo il programma di massiccia immigrazione iniziato dal suo predecessore nel governo Laburista, Arthur Calwell.

Nel 1956 Holt diventò il numero 2 del partito liberale al governo, e nel 1958, dopo le dimissioni di Sir Arthur Fadden, Holt assunse la guida del Ministero del Tesoro. Nel 1961 la carriera politica di Holt parve compromessa, quando alla sua politica economica fu imputata la recessione che colpì l'Australia. In quel frangente i liberali furono ad un passo dal perdere le elezioni, ma poco dopo, grazie alla ripresa economica, le loro quotazioni politiche ripresero ad alzarsi, e nel 1966 Holt finalmente succedette a Menzies come primo ministro.

Il Governo Holt.
Holt ereditò dal suo predecessore il coinvolgimento nella Guerra del Vietnam, e nell'ottobre del 1966 il presidente statunitense Lyndon B. Johnson, su invito del premier australiano, fece un giro propagandistico in Australia, favorendo in tal modo la schiacciante vittoria elettorale alle elezioni del dicembre di quell'anno dei liberali di Holt sui laburisti di Arthur Calwell, fiero oppositore del conflitto in Indocina.

Nel 1967 Gough Whitlam rimpiazzò Calwell come leader laburista e riuscì a condurre un'opposizione più efficace; nel 1967, in un'elezione che metteva in gioco metà dei seggi del Senato federale, gli uomini di Holt persero alcuni seggi. Inoltre alcuni parlamentari liberali, svincolati dalla rigida disciplina di partito dell'era Menzies, cominciarono ad organizzare una fronda interna contro il loro leader.

La scomparsa.
Il 17 dicembre 1967 Holt si recò a Cheviot Beach su Point Nepean, vicino all'albergo di Portsea, a sud di Melbourne. Con l'apparente intenzione di impressionare i suoi amici, Holt, che aveva 59 anni e una recente ferita, si tuffò tra i flutti dell'Oceano, sparendo dalla vista dei suoi amici. Non fu mai trovato, a dispetto delle estese ricerche, e il 19 dicembre di quell'anno fu dichiarata la sua morte presunta.

Holt era un affabile e amato uomo politico, e la sua morte colpì profondamente tutti i cittadini australiani, indipendentemente dalla loro fede politica. Il Presidente Statunitense Lyndon B. Johnson ritornò a Melbourne per la cerimonia commemorativa.

Nessuna inchiesta fu condotta all'epoca, perché la legge dello stato di Victoria non prevedeva alcuna indagine sulle morti sospette; ma nel 1985 la legge cambiò, e nel 2003 la sezione scomparsi della polizia di Vittoria riaprì formalmente il caso, non venendo però a capo di nulla. Nel 2005 il coroner di Vittoria concluse che Holt era morto per annegamento in circostanze accidentali. Il corpo del premier non fu mai recuperato.

Dopo la scomparsa di Holt, la sua vedova Zara fu nominata Dama Commendatrice dell'Impero Britannico (DBE), diventando Dame Zara Holt. Qualche tempo dopo Zara Holt si sposò per la terza volta, con un collega Liberale del suo defunto marito, Jeff Bate.

Gli Stati Uniti dedicarono una fregata a nome di Holt, al cui ricordo furono eretti vari memoriali in Australia.

Ipotesi e teorie del complotto.
Ci furono molte voci sulla morte di Holt; in particolare si disse che il premier si suicidò o anche che simulò la sua morte per fuggire con l'amante. Nel 1983, il giornalista britannico Anthony Grey nel suo libro ""Il Primo Ministro era una spia"" sostenne che Holt, nella sua qualità di agente della Repubblica Popolare Cinese, sarebbe stato prelevato da un presunto sottomarino cinese a largo di Portsea, che lo sbarcò in Cina.

"
"Commissione Marín

La Commissione Marín è stata la Commissione europea in carica ""ad interim"" dal 16 marzo 1999 al 12 settembre dello stesso anno, in seguito alle dimissioni collettive della Commissione Santer, giunte prima della scadenza naturale del mandato a causa di accuse di corruzione che erano state rivolte al Commissario Édith Cresson.

La Commissione fu retta da Manuel Marín, vicepresidente della Commissione Santer, che lasciò invariata la sua composizione rispetto all'esecutivo precedente.


Componenti della Commissione.
Legenda:   [     ] Sinistra/Socialisti - [     ] Destra/Conservatori - [     ] Liberali - [     ] Verdi - [     ] Indipendenti 
"
"Stickering

Lo stickering, da non confondersi con la ""sticker art"", che non ha fini di lucro o promozionali, è una strategia di marketing che consiste nell'affiggere enormi quantità di adesivi di piccole dimensioni (""stickers""), raffiguranti il logo di un'azienda o di un prodotto, in spazi pubblici e di grande affluenza.

Caratteristiche e diffusione del fenomeno.
Negli ultimi tempi questo fenomeno, posto in essere oltre che da aziende private anche da attivisti e artisti che promuovono le loro idee e le loro opere a costi molto contenuti, ha registrato un vertiginoso aumento nelle principali città italiane. 

È una forma di comunicazione rapida e incentrata sull'immagine, il cui obiettivo è quello di ottenere una grande visibilità e di indurre l'osservatore a ricordare il disegno, il logo, l'icona o il messaggio da esso veicolato, portandolo in alcuni casi, se egli è particolarmente curioso, a informarsi ulteriormente sul significato che lo sticker rappresenta.

Contributo del fenomeno al degrado urbano.
L'attività pubblicitaria svolta attraverso la tecnica dello stickering ha assunto in alcune città, come Roma, proporzioni notevoli, tanto da contribuire in maniera sostanziosa al degrado urbano di molte zone. Il fenomeno viene trascurato dagli amministratori cui movimenti di cittadini rivolgono critiche di lassismo, in considerazione del fatto che le affissioni abusive sarebbero perseguibili risalendo al concessionario attraverso il numero di telefono stampato sugli adesivi. Intere zone vengono letteralmente ricoperte da migliaia di adesivi, spesso riconducibili ad attività di sgombero cantine o manutenzione di saracinesche, affissi sui portoni, cancelli, cassonetti e arredi urbani, determinando un impatto visivo degradante. 

"
"Metropolitana di Bucarest

La metropolitana di Bucarest (""Metroul din Bucureşti"" in rumeno) è il più veloce ed utilizzato mezzo di trasporto pubblico, per collegare quartieri lontani della capitale della Romania. La rete è gestita dalla società Metrorex, separata dalla rete di superficie gestita dalla RATB.

Storia.
I primi piani per la costruzione di una metropolitana a Bucarest risalgono agli anni trenta, redatti insieme ai piani generali di ammodernamento della città.
Gli amministratori locali affidarono il compito di progettare e costruire un sistema di metropolitane alla ""Metropitanul S.p.A."", con l'inizio dei lavori previsti entro i primi anni quaranta.
Lo scoppio della seconda guerra mondiale, seguita da periodi di forti tensioni politiche come l'instaurazione del regime fascista di Antonescu, fece abbandonare tutti i piani.

Dagli anni settanta il trasporto pubblico non era più adeguato a causa del rapido sviluppo urbano della città. Una commissione è stata istituita per cercare di porre rimedio, e nella sua conclusione, ha sottolineato la necessità di un sistema di trasporto sotterraneo che sarebbe diventato la metropolitana di Bucarest.

La rete non è stata costruita negli stessi stili dell'Europa orientale. Prima di tutto la progettazione delle stazioni era semplice, di design moderno, senza eccessive aggiunte, come mosaici o sfarzose decorazioni.
I convogli utilizzati inizialmente (ASTRA ARAD) sono stati tutti costruiti in Romania, senza seguire lo stile orientale per la costruzione dei treni.

Ogni stazione solitamente è decorata con un determinato colore (bianco - in ""Piaţa Unirii"", ""Universitate"", ""Piaţa Victoriei"", ""Politehnica"", ""Lujerului""; azzurro in ""Obor"", ""Gara de Nord""; arancione - in ""Tineretului"").
Nessuna stazione è stata costruita per apparire esattamente come le altre.
Molte stazioni sono state costruite con poca illuminazione a causa delle politiche di risparmio energetico degli anni ottanta, successivamente ammodernate per cercare di risolvere il problema.

La prima linea, la M1, è stata inaugurata il 16 novembre 1979, con il percorso che va da ""Timpuri Noi"" a ""Semănătoarea"" (ora ""Petrache Poenaru""), per un totale di 8,63 km con 6 stazioni. Successivamente sono entrate in esercizio:


Rete.
La rete si compone di quattro linee: M1, M2, M3 e M4 (""M"" di ""Magistrala"") In totale, la rete è lunga 70 km con 51 stazioni che attraversano la città che distano in media 1367 metri l'una dall'altra. L'intera rete viaggia in sotterranea, ad eccezione di un breve tratto tra ""Dimitrie Leonida"" e ""Berceni"" al capolinea Sud della linea M2.

I depositi della rete sono quattro, due in superficie (""Dimitrie Leonida"" e ""Preciziei"") e due sottoterra (""Petrache Poenaru"" e ""Pantelimon""), più due punti di ricovero alle stazioni ""Gara de Nord"" e ""Eroilor"".

La rete è connessa con le ferrovie rumene in due punti di scambio, uno in prossimità della stazione ""Dimitrie Leonida"" e uno nei pressi di ""Petrache Poenaru"". Le due reti utilizzano lo stesso scartamento (1.435 mm) e sagoma ma elettrificazione diversa (la metropolitana è alimentata a 750 V DC mentre le ferrovie rumene sono alimentate a 25 kV 50 Hz AC).

Le linee attualmente in esercizio sono 4, una in fase di prolungamento e due in progettazione:

Le linee M3 e M4 condividono parzialmente il tracciato con la linea M1, nel caso della M3 utilizzando anche gli stessi binari, nel caso della M4 solo il tracciato.

Prospettive.
Linea M1.
""Dristor 2"" ↔ ""Piaţa Muncii"" ↔ ""Iancului"" ↔ ""Obor"" ↔ ""Ștefan cel Mare"" ↔ ""Piaţa Victoriei"" [M2] ↔ ""Gara de Nord"" [M4] ↔ ""Basarab"" [M4] ↔ ""Crângaşi"" ↔ ""Petrache Poenaru"" ↔ ""Grozăveşti"" ↔ ""Eroilor"" [M3] ↔ ""Izvor"" ↔ ""Piaţa Unirii 1"" [M2] ↔ ""Timpuri Noi"" ↔ ""Mihai Bravu"" ↔ ""Dristor 1"" ↔ ""Nicolae Grigorescu"" [M3] ↔ ""Titan"" ↔ ""Costin Georgian"" ↔ ""Republica"" ↔ ""Pantelimon"".

Per la linea M1 è prevista l'apertura di due nuove stazioni entro il 2012:

Linea M2.
""Pipera"" ↔ ""Aurel Vlaicu"" ↔ ""Aviatorilor"" ↔ ""Piaţa Victoriei"" [M1] ↔ ""Piaţa Romană"" ↔ ""Universitate"" ↔ ""Piaţa Unirii 2"" [M1] [M3] ↔ ""Tineretului"" ↔ ""Eroii Revoluţiei"" ↔ ""Constantin Brâncoveanu"" ↔ ""Piaţa Sudului"" ↔ ""Apărătorii Patriei"" ↔ ""Dimitrie Leonida"" ↔ ""Berceni""

Attualmente non sono previsti interventi di alcun tipo su questa linea.

Linea M3.
""Preciziei"" ↔ ""Păcii"" ↔ ""Gorjului"" ↔ ""Lujerului"" ↔ ""Politehnica"" ↔ ""Eroilor"" [M1] ↔ ""Izvor"" ↔ ""Piaţa Unirii 1"" [M2] ↔ ""Timpuri Noi"" ↔ ""Mihai Bravu"" ↔ ""Dristor 1"" ↔ ""Nicolae Grigorescu"" [M1] ↔ ""1 Decembrie 1918"" ↔ ""Nicolae Teclu"" ↔ ""Anghel Saligny""

Per la linea M3 è previsto il prolungamento ad Ovest sino a ""Carefour Militari"", con 2 nuove stazioni.

Linea M4.
""Gara de Nord 2"" ↔ ""Basarab 2"" [M1] ↔ ""Griviţa"" ↔ ""1 Mai"" ↔ ""Jiului"" ↔ ""Bazilescu"" ↔ ""Zarea""↔ ""Laminorului"" ↔ ""Lac Straulesti""

Per la linea M4 è in costruzione il prolungamento a Nord fino a ""Laminorului"", con 3 nuove stazioni. Il completamento è previsto per il 2009/2010.

Linea M5.
Nel 2009/2010 è previsto l'inizio dei lavori per la costruzione della quinta linea, che attraverserà la città da Est a Ovest partendo dalla stazione di ""Pantelimon"" fino a ""Ghencea"", attraversando anche il centro cittadino.

""Ghencea"" ↔ ""Prelungirea Ghencea"" ↔ ""Râul Doamnei"" ↔ ""Brâncuşi"" ↔ ""Romancierilor"" ↔ ""Parc Drumul Taberei"" ↔ ""Drumul Taberei 34"" ↔ ""Favorit"" ↔ ""Orizont"" ↔ ""Academia Militară"" ↔ ""Eroilor 2"" [M3] [M1] ↔ ""Haşdeu"" [M4] ↔ ""Cişmigiu"" ↔ ""Universitate 2""

Parco rotabile.
Fanno parte della flotta aziendale della Metrorex, il gestore della metro di Bucarest:


I vecchi convogli ""ASTRA IVA"" sono per la maggior parte andati in rottamazione.

I convogli funzionano a 750 V in corrente continua e l'alimentazione è a terzo binario oppure tramite catenaria nei depositi. La velocità massima è di 80 km/h.

Utilizzo.
Biglietti e tariffe.
L'utilizzo della metropolitana è consentito mediante passaggio nei tornelli con un biglietto a banda magnetica.

Tariffe:

Aggiornato al 10.12.2016 (non aggiornati abbonamenti mensili)

Il biglietto della metropolitana non dà diritto all'uso degli altri mezzi di trasporto pubblico e viceversa, mentre è possibile fare un abbonamento unico per tutti i mezzi pubblici della città.

Orari.
I mezzi circolano dalle ore 05:00 alle 23:30 dal lunedì alla domenica.


"
"Il re degli ignoranti

Il re degli ignoranti è un album di Adriano Celentano, pubblicato nel 1991 in cui i brani La più migliore e Fuoco sono stati scritti insieme al batterista Mauro Spina. Il disco viene pubblicato dopo una lunga assenza dalle scene del cantante-showman: dopo la lunga e massacrante esperienza con ""Fantastico"" si devono aspettare praticamente quattro anni prima di un suo nuovo lavoro discografico. L'album rappresenta una svolta per Celentano il quale, pur mantenendosi fedele alle tematiche a lui più care (ecologia e speculazione edilizia su tutte), si avvale di un nuovo team di arrangiatori che portano il prodotto verso sonorità più attuali: Davide Romani ed Enrico La Falce, con Luca Cersosimo (già nell'equipe artistica di Jovanotti) e lo stesso Celentano. Il disco funziona più che discretamente raggiungendo anche le zone alte della classifica, trainato anche da una partecipazione dell'Autore ad una puntata speciale del programma ""Notte Rock"" durante la quale esegue alcuni brani dall'album, nelle pause della lunga intervista-chiacchierata insieme al giornalista Enzo Biagi. 

In riferimento al titolo stesso di questo disco sarà proprio lo stesso ""Molleggiato"" ad autoproclamarsi, con sincera fierezza, ""Re degli ignoranti"".


"
"Stephen Fry

Descritto una volta come ""un uomo il cui cervello ha le dimensioni del Kent"" in un'intervista con Michael Parkinson, nel dicembre 2006 si è classificato sesto nel premio ""Top Living Icon"" della rete britannica BBC.

Dopo un'infanzia e un'adolescenza problematiche, durante le quali è stato espulso da diverse scuole e ha passato tre mesi in prigione per truffa con carta di credito, è stato in grado di assicurarsi un posto al Queen's College, a Cambridge, dove ha studiato letteratura inglese.

È giunto all'attenzione del pubblico nella presentazione di ""The Cellar Tapes"" della Cambridge Footlights Revue nel 1981, la quale includeva anche Hugh Laurie, Emma Thompson e Tony Slattery. Con Hugh Laurie, come nella commedia a doppio atto ""Fry and Laurie"", è stato coautore e attore in ""A Bit of Fry & Laurie"", e ha ricoperto il ruolo di Jeeves (con Laurie che interpretava Wooster) in ""Jeeves and Wooster"".

Come attore, Fry ha recitato la parte del protagonista nel film Wilde, è stato Melchett nella serie TV della BBC Blackadder, ha interpretato il personaggio di Peter Kingdom della serie TV ""Kingdom"" della ITV. Ha un ruolo da guest star ricorrente come Dott. Gordon Gordon Wyatt nella serie crime della Fox, Bones, ed è apparso come Gordon Deitrich, presentatore TV nel thriller distopico ""V per Vendetta"". Ha anche scritto e presentato numerose serie di documentari tra cui ""Stephen Fry in America"" del 2008, in cui viaggia attraverso gli Stati Uniti d'America. Dal 2003 è il conduttore del quiz show ""QI"".

Fry ha collaborato con giornali e riviste scrivendo articoli; ha inoltre scritto quattro romanzi e due volumi autobiografici: ""Moab Is My Washpot"" e ""Stephen Fry Chronicles"". Inoltre è spesso ospite su BBC Radio 4, recita nella serie comica ""Absolute Power"", è una guest star ricorrente in giochi come ""Just a Minute"", e ha ricoperto il ruolo di conduttore in ""I'm Sorry I Haven't a Clue"", dove faceva parte di un trio di presentatori succeduti a Humphrey Lyttelton. In Gran Bretagna Fry è anche conosciuto per le sue registrazioni di audiobook, specialmente per aver letto tutti e sette i libri di ""Harry Potter"".

Biografia.
Stephen Fry è figlio di Alan Fry, un medico ed inventore britannico, e Marianne Neumann, figlia di una coppia di immigrati ungheresi d'origine ebraica. Ha un fratello maggiore, Roger, e una sorella minore, Joanna.
Quando era ancora ragazzo la sua famiglia si trasferì in campagna, nel villaggio di Booton, vicino a Reepham, nel Norfolk.

Fry ha frequentato brevemente la Cranston Primary School nel Norfolk; all'età di sette anni si iscrive alla Stouts Hill
School, poi frequenta la Uppingham School nel Rutland, dove si unisce alla Fircroft house e viene descritto
come un ""genio un po' asmatico"".
Espulso dalla Uppingham a quindici anni, viene successivamente espulso anche dalla Paston School.

A diciassette anni, dopo aver lasciato il Norfolk College of Arts and Technology, Fry scappa con una carta di credito rubata a un amico di famiglia, viene arrestato a Swindon, e come risultato passa tre mesi nella Pucklechurch Prison in custodia cautelare.

In seguito al suo rilascio riprende la carriera scolastica presso il City College Norwich, promettendo agli amministratori che avrebbe studiato rigorosamente per accedere agli esami d'ammissione a Cambridge. Ottiene un punteggio sufficiente e nel 1979 vince una borsa di studio per il Queen's College di Cambridge dove si laurea in Inglese a pieni voti. Qui incontra e stringe amicizia con Emma Thompson e Hugh Laurie, con i quali collaborerà negli anni seguenti nel ""Cambridge Footlights"", gruppo teatrale comico dell'università.

La sua fama cresce durante gli anni ottanta e novanta grazie a diverse collaborazioni televisive con l'amico e coautore Hugh Laurie (""A Bit of Fry and Laurie"") e alla fortunata serie ""Blackadder"".

È noto al pubblico italiano soprattutto per le sue apparizioni nei film ""Gli amici di Peter"" diretto da Kenneth Branagh e ""Gosford Park"" con la regia di Robert Altman, ma soprattutto per la sua interpretazione di Oscar Wilde nel film ""Wilde"" del 1997. Tra le sue ultime interpretazioni si ricordano ""V per Vendetta"" e ""Sherlock Holmes - Gioco di ombre"" per il grande schermo e lo psichiatra collaboratore del F.B.I. nella serie televisiva ""Bones"".

Partecipa nel disco di Kate Bush 50 Words for Snow, nell'omonima canzone. Inoltre interpreta il primo ministro inglese nell'ultima serie di ""24"" con Kiefer Sutherland.
Vita privata.
Fry ha mantenuto segreta la sua omosessualità durante gli anni dell'adolescenza e, stando a ciò che ha dichiarato, non ha intrapreso nessun tipo di rapporto sessuale per 16 anni, dal 1979 al 1995. Daniel Cohen è stato suo compagno per 15 anni, la relazione si è conclusa nel 2010. 

Il 17 gennaio 2015, Stephen Fry sposa il suo fidanzato, l'aspirante comico Elliott Spencer, nella città di Dereham in Norfolk.






Doppiatori italiani.
Nelle versioni in italiano dei suoi film, Stephen Fry è stato doppiato da:
Da doppiatore è stato sostituito da:


"
"Scuola toscana

La Scuola (detta anche lirica o maniera) toscana, nacque in Toscana attorno al 1200 in seguito all'esaurimento dell'esperienza dei poeti della Scuola siciliana.

Storia.
Quando nel 1250 morì Federico II di Svevia, anche la ""Magna Curia"" si andò sgretolando, e con essa andò esaurendosi l'esperienza della Scuola siciliana. Ne derivò uno spostamento fisico dell'asse culturale dalla ""Magna Curia"" siciliana ai comuni ghibellini della Toscana: l'eredità formale, i temi e i testi della Scuola siciliana, furono raccolti da numerosi rimatori delle città toscane.

Il contatto tra la cultura toscana e la cultura siciliana, leggendariamente, si attribuisce ad Enzo, figlio di Federico II, il quale, preso prigioniero presso Bologna, impartì alcune nozioni della poesia del suo regno agli abitanti di quel comune.

Altri, invece, ipotizzano che derivi dalla lirica provenzale in cui, a differenza della lirica siciliana, sono presenti temi politici che invece scompaiono in quella siciliana. La novità più significativa di questo gruppo di letterati, infatti, consiste nel loro ambiente sociale, che non è più quello feudale, ma quello comunale, caratterizzato da dinamismo, conflittualità interne, mutamenti socio-economici e morali. Per questo, in alcuni di loro la tematica amorosa cede il posto a quella civile, con l'intervento appassionato e polemico sulla realtà politica.

Temi.
Gli elementi caratteristici della lirica toscana, che costituiscono un arricchimento dei modelli poetici siciliani e preludono al mutamento di tipo intimo e spirituale della poesia stilnovistica (da qui il nome di ""Scuola di transizione""), possono essere sintetizzati nel modo seguente:


Caratterizzata da una certa municipalità, per questo motivo sarà ripudiata da Dante Alighieri, essa viene talvolta definita ""lirica"" più che ""scuola"" per il fatto che mancherebbe un'identità geografica precisa (a differenza della scuola siciliana che si sviluppa nella corte di Federico II, o del Dolce stil novo che nasce a Bologna)

Essa si collega direttamente alle tematiche provenzali e sicule dell'amore, che i rimatori toscani arricchirono con temi del tutto originali, quali, ad esempio, la politica e l'etica. I poeti di tale corrente erano ""poeti-cittadini"", legati quindi alle vicende dei comuni di provenienza, in cui erano perfettamente inseriti. Essi, perciò, erano portati a discutere con molta vigoria degli argomenti politici a loro più vicini, ed oltre a ciò poetavano anche su argomenti teologici, non tanto intesi come argomenti divini, quanto come argomenti morali ed etici.

Esponenti.
Poiché i suoi rappresentanti provenivano da varie zone della regione, non si può parlare di una lingua base nella quale si è sviluppata questa poesia, bensì di una sorta di ""polilinguismo"", che ci porta ad affermare, paradossalmente, che la poesia di questa nuova corrente abbia di comune, rispetto alla poesia siciliana, l'ispirazione. In genere, comunque, la lingua della comunicazione letteraria era il volgare toscano colto, a cui occasionalmente si aggiungeva un linguaggio realistico fatto di espressioni popolari o derivate da altri volgari (volgare siciliano, volgare umbro) e provenzalismi.

Principale esponente della nuova sensibilità poetica fu Guittone d'Arezzo, autore di un ampio ""Canzoniere"" di argomento amoroso e politico-morale. Seguaci della ""moda guittoniana"" furono:
Lo stile di Guittone e dei suoi seguaci è elaborato, complesso e assai difficoltoso, al limite del virtuosismo, caratterizzato da una sintassi contorta e densa di inversioni, al punto da rendere il testo assai criptico.

Dante Alighieri diede la denominazione di ""dolce stil novo"" alla sensibilità poetica a cui apparteneva proprio per lasciare intendere la differenza netta che intercorreva tra il nuovo stile poetico (""novo""), basato sulla gentilezza e sulla sublimazione della donna (""dolce""), e quello dei rimatori toscani.

"
"Sergio Corazzini

Biografia.
Il nonno di Sergio, Filippo Corazzini (sposato con Albina Pera) fu avvocato e funzionario della Dataria Pontificia.
In qualità di avvocato, difese il Cardinal Lorenzo Nina, Segretario di Stato Pontificio sotto Papa Leone XIII, a seguito di rivalse di alcuni privati su alcuni beni confiscati dallo Stato all'ex collegio Sistino.
Secondo il libro biografico su Sergio Corazzini di Filippo Donini, si disse che i Corazzini fossero imparentati (però non si hanno documenti a tal riguardo e il poeta pare non averne fatto mai menzione) con l'eroe carducciano Eduardo Corazzini (Pieve S. Stefano - Arezzo), morto per le ferite riportate durante la campagna romana nel 1867.
Per questo la famiglia Corazzini, che si dice romana e papalina, in realtà potrebbe avere origini toscane.
Sergio, appartenente ad una famiglia minata dalla tubercolosi (la madre, Carolina Calamani, era cremonese), frequentò qualche anno di scuola elementare a Roma e in seguito, dal 1895 al 1898, si trasferì a Spoleto con il fratello Gualtiero e frequentò il Collegio Nazionale. Ma, a causa delle difficoltà finanziarie in cui si ritrovò la famiglia, il padre Enrico, dimessosi da impiegato al Registro della Dataria Pontificia, fu costretto a ritirare i figli dal collegio. Sergio continuò il ginnasio a Roma, ma non poté frequentare il liceo perché dovette cercare lavoro presso una compagnia di assicurazioni, ""La Prussiana"", per aiutare la famiglia.
La compagnia di assicurazione aveva sede in una vecchia casa in via del Corso e la stanza di Sergio era buia e triste, con una finestra ad inferriate che dava sul cortile. Si possono trovare numerosi riferimenti a questo luogo nei versi di ""Soliloqui di un pazzo.""
Il passare da una vita agiata alla povertà, dovuta alle errate speculazioni in borsa e al libertinaggio del padre, cambiò completamente le condizioni spirituali del poeta che da questo momento non ebbe certo vita felice (la madre era ammalata di tisi, il fratello Gualtiero morirà della stessa malattia, il fratello Erberto perirà in un incidente d'auto in Libia e il padre morirà in un ospizio).

L'esordio poetico.
Il padre, Enrico Corazzini, gestiva una tabaccheria in Corso Umberto, situata tra una gioielleria e un Caffè. Proprio quest'ultimo (il ""Caffè Sartoris""), divenne il luogo dei primi incontri letterari di Sergio. Partecipavano quotidianamente a questo cenacolo Alfredo Tusti, Alberto Tarchiani, Gino Calza-Bini, Fausto Maria Martini, Giulio Cesare Santini, Antonello Caprino, Tito Marrone, Auro d'Alba, Enrico Brizzi, Armando De Santis, Luciano Folgore, Umberto Fracchia, Rosario Altomonte, Remo Mannoni, Corrado Govoni.
Amante delle lettere, Sergio non rinunciò tuttavia alla lettura dei suoi poeti preferiti, quelli contemporanei, non solo italiani (la ""triade"" Carducci, Pascoli e D'Annunzio), ma anche i provinciali francesi e fiamminghi come Francis Jammes, Albert Samain, Charles Guérin, Maurice Maeterlinck, Georges Rodenbach, Jules Laforgue, e quelli dialettali.
Le sue intense letture lo aiutarono nel suo esordio poetico e i suoi primi componimenti apparvero su giornali popolareschi.
Il 17 maggio 1902 scriverà il suo primo sonetto, ""Na bella idea"", in romanesco pubblicato in ""Pasquino de Roma"" al quale seguirà, il 14 settembre 1902, il sonetto di settenari in lingua, ""Partenza"", pubblicato sul ""Rugantino"" e dai versi liberi, ""La tipografia abbandonata"", usciti su ""Marforio"".
Si trattava di versi dai temi realistici che rivelavano, nel giovanissimo autore, una precoce predisposizione ad osservare i fatti della vita.Si trovano in essi allusioni alla malattia già latente e in un sonetto del 1906, ""Vinto"", vi sono amare riflessioni sulla perdita della felicità.

Gli ultimi anni di vita.
Nella primavera del 1905 la precaria salute del giovane poeta, malato di tubercolosi, lo costrinse a soggiornare in una sanatorio a Nocera Umbra dove conobbe una giovane danese, Sania, per la quale provò un intenso e platonico innamoramento.
Nel giugno dello stesso anno il poeta si recò a Cremona, città natale della madre, per cercare un aiuto economico dai parenti materni e conobbe una giovane pasticciera con la quale inizierà una breve corrispondenza epistolare.
Tra il 1904 e il 1906 furono pubblicate le sue raccolte poetiche: ""Dolcezze"" (1904), ""L'amaro calice"" (1905), ""Le aureole"" (1906), ""Piccolo libro inutile"" (1906), ""Elegia"" (1906), ""Libro per la sera della domenica"" (1906).
Nel 1906 Corazzini, per l'aggravarsi della malattia, venne ricoverato nella casa dei Fatebenefratelli di Nettuno. Dal sanatorio iniziò la corrispondenza con Aldo Palazzeschi e lavorò alla traduzione della ""Semiramide"" di S. Péladan che veniva annunciata su ""Vita letteraria"" come opera di collaborazione con G. Milelli.

Nel maggio del 1907 Corazzini ritornò a Roma ma il suo stato di salute peggiorò e il 17 giugno morì di etisia (tubercolosi) nella sua casa di via dei Sediari. È sepolto presso il Cimitero del Verano di Roma.

Poetica.
La sua poesia è focalizzata su ""piccole cose"", dietro le quali non emergono valori segreti, ma si nasconde il vuoto, tipico dei poeti crepuscolari tra i quali Corazzini fu annoverato. I suoi versi esprimono da un lato un malinconico desiderio per quella vita che la malattia gli negava, dall'altro un nostalgico ritrarsi dall'esistenza presente, proprio perché avara di prospettive future.

Nelle poesie di Corazzini si possono cogliere due momenti: quello del povero poeta sentimentale che racconta la propria malinconia con un linguaggio semplice e dimesso e quello del poeta ironico che adotta un linguaggio meno trasparente, più polisemico, a volte addirittura simbolico.

In ""Desolazione del povero poeta sentimentale"" si esprime tutta la poetica di Corazzini dove il """"piccolo fanciullo che piange"""" proclama l'impossibilità di essere chiamato ""poeta"", affermando così, per la prima volta, la concezione della poetica crepuscolare così in contrasto con il trionfante dannunzianesimo.



"
"Elettroforesi bidimensionale

L'elettroforesi bidimensionale o elettroforesi 2D è un tipo di tecnica elettroforetica utilizzata nel campo della proteomica per separare miscele proteiche complesse (formate cioè da più specie proteiche differenti), come ad esempio una miscela di proteine estratta da una cellula in un dato momento del ciclo cellulare. 

La tecnica, come anticipa il nome, consta di due dimensioni ortogonali lungo le quali sono separate le diverse proteine. In proteomica, il termine ""ortogonale"" indica in genere due dimensioni lungo le quali la separazione avviene sfruttando principi fisici differenti, che non sono influenzati l'uno dall'altro. Nel caso dell'elettroforesi bidimensionale, i principi più utilizzati sono il punto isoelettrico e il peso molecolare.

Per analisi comparative è fondamentale avere un elevato grado di riproducibilità:

Prima dimensione.
La ""prima dimensione"" utilizza solitamente un gradiente di pH ottenuto grazie a molecole anfotere che sono fatte migrare all'interno di un supporto, costituito in genere da un gel di poliacrilammide, posto in un campo elettrico. Negli ultimi anni si sono diffuse nei laboratori strisce (""strip"") prefabbricate, in cui sono immobilizzati degli anfoliti; durante la polimerizzazione, il gel costituente le strip, è sottoposto a un campo elettrico esterno in modo che si venga a generare il gradiente di pH. Questo sistema basato sulle strip garantisce una maggiore stabilità del gradiente ed un'elevata riproducibilità sperimentale.
Il campione viene caricato sul gel; il campo elettrico applicato fa sì che le proteine, presenti in forma ione, si muovano fino a raggiungere il proprio punto isoelettrico, al quale, ogni molecola si trova sotto forma di zwitterione a carica complessiva pari a zero. Il processo descritto prende il nome di isoelettrofocalizzazione (IEF o ""isoelectrofocusing"")

Seconda dimensione.
Durante la ""seconda dimensione"" il campione viene trattato con SDS (sodio dodecilsolfato) per conferire a tutte le proteine una carica elettrica netta negativa. Segue quindi una classica SDS-PAGE in cui le specie proteiche si dividono in funzione del loro peso molecolare.
Le proteine sono infine evidenziate mediante colorazione, utilizzando ad esempio il blu di Coomassie o il nitrato d'argento.

Le mappe ottenute sono analizzate poi con un densitometro: ad ogni pixel viene associato un valore di assorbanza che è proporzionale alla concentrazione delle proteine presenti in quel pixel.

Quando si confrontano due campioni è importante analizzare dai tre ai nove replicati per ogni campione ed eseguire da tre a nove replicati analitici per ogni replicato biologico.

I replicati biologici annullano la variabilità biologica mentre i replicati analitici annullano la variabilità sperimentale. Dal confronto di più mappe è poi infine possibile rilevare differenze statistiche significative nell'espressione genica.

Two dimensional differential gel electrophoresis (DiGE).
Un miglioramento dell'elettroforesi bidimensionale è stato apportato con l'avvento della tecnica DiGE nella quale le proteine vengono marcate prima di essere analizzate. Con la tecnica DiGE è inoltre possibile caricare più di un campione alla volta in quanto ad ogni campione viene legata una molecola che produce una fluorescenza differente. Le proteine vengono marcate con molecole chiamate ""cianine"" che fungono da coloranti legando il gruppo amminico libero dei residui di lisina.


"
"Argumentum ab auctoritate

L'argumentum ab auctoritate, detto anche argomento autorevole e appello all'autorità, è uno speciale argomento induttivo solitamente presentato sotto forma di sillogismo statistico, che sostiene la tesi dal generale allo specifico. Sebbene alcune forme di ""argumentum ab auctoritate"" possano costituire forti argomenti induttivi, l'appello all'autorità è di solito utilizzato in modo fallace, o l'Autorità non è un soggetto esperto in materia o non vi è consenso tra gli esperti della materia, oppure entrambe le cose.

Forme.
Questo argomento può assumere diverse forme. Come sillogismo statistico, l'argomento presenta la seguente struttura di base:

Il punto di forza dell'argomento autorevole dipende da due fattori:


I due fattori – competenza legittima e consenso tra gli esperti – possono essere incorporati nella struttura del sillogismo statistico; in tal caso, l""'argumentum"" può essere strutturato nel modo seguente:



Descrizione.
È un tipo di argomento accettabile solo se entrambe le parti condividono l'autorità della persona chiamata in causa; nel secondo caso ad esempio Tizio potrebbe essere innocente e il giudice della sua causa potrebbe aver sbagliato.

""ad judicium"".
Un argomento derivante da ""ab auctoritate"" è l""'argumentum ad judicium"".

"
"Commissione Thorn

La Commissione Thorn è stata la Commissione europea in carica dal 6 gennaio 1981 al 5 gennaio 1985, presieduta dal lussemburghese Gaston Thorn; succedette alla Commissione Jenkins, e fu seguita dalla Commissione Delors I.


Presidente.
Nel 1980 il governo tedesco prese in considerazione Filippo Maria Pandolfi come possibile presidente della Commissione, ma il governo italiano non appoggiò la candidatura con convinzione.


Componenti della Commissione.
Legenda:   [     ] Sinistra/Socialisti [     ] Destra/Conservatori [     ] Liberali
"
"Raffaele Sacco

Biografia.
Fu un bambino precoce per le sue doti mnemoniche nel recitare poesie, sin da giovane si diede agli studi di ottica e aprì un negozio di strumenti ottici nel centro storico di Napoli, inventando poi l'""aletoscopio"", uno strumento che consentiva di verificare l'autenticità dei bolli legali.

Fu poeta e abile improvvisatore di versi, e a lui si attribuisce la composizione dei versi della celebre canzone napoletana ""Te voglio bene assaje"" messa in musica probabilmente da Filippo Campanella (anche se una lunga tradizione ne ha attribuito la musica a Gaetano Donizetti).

Ad ogni modo, sulla facciata della bottega di ottica napoletana di via Capitelli, dove i discendenti di Sacco ancora lavorano, fu apposta una targa marmorea che recita: «""Questa sua onorata bottega Raffaele Sacco ottico poeta scienziato accademico inventore allietò del canto di Te Voglio Bene Assaje la prima canzone che con le melodie di Gaetano Donizetti nel 1835 movendo l'estro popolare fece della tradizionale Piedigrotta la festa di Napoli canora fascinosa nel mondo""».

"
"Passo di Pampeago

Il passo di Pampeago (""Reiterjoch"" in tedesco), (1.983 m), è un valico alpino fra la selva di Ega e la Cima di Valsorda, ai confini fra le province di Trento e Bolzano, nelle Dolomiti.

Mette in comunicazione la val di Fiemme alla val d'Ega e gli ultimi 2,5 km sono stati asfaltati nel corso del novembre 2011 per il passaggio del Giro di Italia 2012

Sul versante meridionale si incontra l'Alpe di Pampeago con gli impianti di risalita dello Ski Center Latemar.

Ciclismo.
Il versante più noto è senz'altro quello di Tesero: si sale all'Alpe di Pampeago (1757 m s.l.m.), con un dislivello di 765 metri in poco meno di 8 chilometri con una pendenza media che sfiora il 10% (in particolare sono durissimi gli ultimi 4 chilometri).

Sul finire degli anni novanta questa salita è stata scelta come arrivo di tappa al Giro d'Italia avendo due volte protagonista Marco Pantani: prima nel 1998, nella tappa vinta dal russo Pavel Tonkov, suo compagno di fuga, e nel 1999 con la sua personale affermazione.

Il Giro è tornato a far tappa qui altre tre volte: nel 2003 con la 14ª tappa che ha visto la vittoria di Gilberto Simoni, nel 2008, nuovamente con la 14ª tappa e il trionfo di Emanuele Sella al termine di una fuga d'altri tempi, e nel 2012, con la 19ª tappa vinta da Roman Kreuziger.

Collegamenti esterni.
Altimetria dell'Alpe di Pampeago da Tesero
"
"Argumentum ad judicium

L'argumentum ad judicium (o ""del giudizio"") o argumentum ad populum (""ricorso al popolo"") è un tipo di fallacia di consistenza nella quale si afferma che una tesi sia corretta perché è sostenuta da un gran numero di persone.


Descrizione.
Lo si può considerare una variante dell""'argumentum ab auctoritate"", nella quale l'auctoritas esperta è sostituita dall'autorità del popolo.

"
"Grigliato

Il grigliato è un manufatto formato da due tipi di piatti:

Normalmente è un prodotto metallico, in ferro normale o inox, anche se non mancano casi di materiali speciali in caso di utilizzi estremi, per esempio per resistere ad acidi o ad alte temperature.

Ne esistono due categorie a seconda del processo di produzione: pressato ed elettrosaldato. Si presta prevalentemente a due tipi di utilizzo:

Posizionato orizzontalmente: come copertura per fori. In questo caso fondamentale è capire il tipo di portata:

Come è facile immaginare maggiore è la portata che il grigliato deve sopportare maggiore è la dimensione dei piatti portanti.

La portata viene calcolata in kg o kN al m², per portate pedonali, o su impronta per le griglie carrabili.

Posizionato verticalmente: utilizzato per recinzioni, parapetti ed inferiate.

Il trattamento protettivo dalla corrosione e dalla ruggine maggiormente utilizzato è la zincatura a caldo tramite l'immersione in zinco fuso ad alta temperatura.
"
"Passo di Costalunga

Il passo di Costalunga (""Karerpass"" in tedesco, ""Jouf de Ciareja"" in ladino) (1.753 m) è un valico alpino nelle Dolomiti, posto fra il gruppo del Catinaccio (Dolomiti di Gardena e di Fassa) e il gruppo del Latemar (Dolomiti di Fiemme).

Situato al confine fra la provincia autonoma di Trento e quella di Bolzano, esso permette un comodo accesso al capoluogo dell'Alto Adige dalla zona trentina delle Dolomiti.

Il versante trentino si trova in val di Fassa, nel comune di Sèn Jan di Fassa. 
Quello alto-atesino è ricompreso nel comune di Nova Levante in val d'Ega. Circa mezzo chilometro sotto il passo, dalla strada statale 241 di Val d'Ega e Passo di Costalunga si dirama la strada provinciale 65 che, attraverso il passo Nigra raggiunge l'abitato di Tires nell'omonima Valle di Tires.

Amministrativamente il Passo di Costalunga si trova nel comune di Sèn Jan di Fassa in provincia di Trento.

In bicicletta.
Nonostante non sia un passo particolarmente impegnativo, è stato spesso inserito nel percorso dei tapponi di montagna del Giro d'Italia in quanto permette il collegamento dalla Val d'Adige alla zona delle Dolomiti con i più celebri passi Pordoi, Sella, Rolle ecc.

A piedi.
Il passo di Costalunga è base di partenza per numerose gite nei gruppi dolomitici del Catinaccio e del Latemar.
I sentieri che partono dal passo permettono di raggiungere sul Catinaccio il rifugio Paolina, il rifugio Roda di Vael, il rifugio Baita Pederiva ed il rifugio Aleardo Fronza alle Coronelle.
Nel gruppo del Latemar possono esser raggiunti il bivacco Rigatti alla Forcella Grande del Latemar e il bivacco Sief, sopra la Valsorda.

Con gli sci.
Presso il passo di Costalunga si trovano 3 nuovi impianti a fune inaugurati nel dicembre 2008 che risalgono le piste alle pendici della cima Pope del Latemar e permettono il collegamento sciistico con la località di Carezza al Lago e di Nova Levante. 
Gli impianti di Carezza e Costalunga fanno parte del comprensorio sciistico della val di Fassa.

"
"FastTrack

FastTrack è un protocollo peer-to-peer, utilizzato dai programmi di file sharing KaZaA, Grokster e iMesh.

È dall'inizio del 2003 che FastTrack è diventato la rete peer-to-peer più popolare e viene utilizzato principalmente per lo scambio di file musicali. ha più utenti di quando Napster aveva raggiunto il suo picco. Caratteristica principale del protocollo è il permettere il resume dei download e la possibilità di scaricare simultaneamente segmenti di file da peer multipli ha reso questo protocollo estremamente popolare.

Storia.
FastTrack è stato creato nel marzo 2001 contemporaneamente al suo client Kazaa dall'ingegno del programmatore svedese Niklas Zennström, dipendente della filiale olandese Kazaa BV.
Il tutto avvenne poco prima che Napster chiudesse a causa delle dispute legali con le majors discografiche. Successivamente anche la rete di MusicCity venne chiusa, per cui tutti gli utenti che facevano capo a questo client migrarono a Morpheus un programma che utilizza la rete FastTrack.

Nel novembre del 2001 i proprietari di FastTrack/KaZaa persero una causa, per cui furono costretti a nascondere la proprietà aziendale in una fitta rete di compagnie offshore, di cui la capogruppo era Sharman Networks. Nel marzo 2002, la corte d'appello dichiarò che l'esistenza di FastTrack/KaZaa era legittima, in quanto come proprietari di una rete essi non potevano essere responsabili dei comportamenti degli utenti.

Nel febbraio 2002 Morpheus non fu più in grado di pagare i diritti ai proprietari di FastTrack, per cui fu costretto a chiudere. La rete FastTrack utilizzò il programma open source giFT per un breve periodo, finché esso venne chiuso a causa di una serie di cambiamenti al protocollo (i clients proprietari di FastTrack sono configurati in modo da effettuare l'aggiornamento automatico del software, rendendo più semplice il cambiamento di protocollo).

Nell'Aprile del 2002, si scoprì che KaZaA era connesso anche alla rete privata Altanet. Inoltre il software di KaZaA ebbe un problema di credibilità con la scoperta che conteneva spyware e adware. A causa di questi programmi nascosti, il sito Cnet's Download.com ha fermato la distribuzione di KaZaA. Nello stesso mese, venne distribuita una versione di KaZaA non autorizzata chiamata KaZaA Lite, dove tutti i programmi pubblicitari erano stati rimossi. La situazione era del tutto simile ai programmi peer-to-peer di Grokster e Clean Grokster. Nel 2003 fu attuata una totale revisione del protocollo e fu creata una multi-piattaforma open source.

Tecnologia.
FastTrack fa parte della seconda generazione dei protocolli P2P. Si basa sul protocollo Gnutella e lo evolve attraverso il concetto di supernodo e migliorandone la scalabilità. La funzionalità dei supernodi è costruita attorno al client: un computer molto potente avente una linea veloce e che si connetta con un programma client diventa automaticamente un supernodo, in pratica agisce come un indice provvisorio per gli utenti più lenti. 
Il funzionamento a grandi linee è il seguente:
Per permettere lo scaricamento di files da sorgenti multiple, FastTrack impiega un algoritmo di hashing chiamato UUHash. Questo algoritmo ha la capacità di decodificare file molto grandi, ma ha delle vulnerabilità che non permettono un controllo di integrità del file, permettendo la condivisione quindi di file corrotti.

Reverse Engineering.
Il protocollo FastTrack utilizza una crittografia dei dati (encryption, in inglese) non documentata dal suo creatore, così come lo era il software del primo client. Programmatori open source sono riusciti a decompilare la parte di protocollo che si occupa della comunicazione con il client-supernodo; la parte di protocollo che permette la comunicazione tra supernodi rimane in gran parte sconosciuta.

I dati di inizializzazione per effettuare la codifica dei dati mediante l'algoritmo vengono inviati in chiaro senza l'utilizzo di chiavi pubbliche codificate. È in questo modo che è stato possibile effettuare una decompilazione relativamente semplice di questa parte del protocollo.

Alcuni client open source per la rete FastTrack

"
"Backstreet Boys (album)

Backstreet Boys è l'album di debutto del gruppo pop dei Backstreet Boys. L'album è uscito in Europa, Asia, Canada e in altri paesi. Fu un successo inaspettato; lo stesso contiene alcuni dei brani più conosciuti della band. Alcuni dei brani ivi contenuti furono pubblicati più tardi negli Stati Uniti nel secondo album, poiché dato il poco successo che la band aveva avuto negli USA, fu deciso di non fare uscire ivi l'album.

Questo album ha alcune somiglianze con il primo, e ha anche diverse tracklist a seconda del paese. La versione tedesca (o Europea) è generalmente considerata la tracklist ""standard"" dell'album. La data di pubblicazione è cambiata di paese in paese: alcuni hanno avuto l'album alla fine del 1995 mentre alcuni addirittura nel 1996.


Tracce.
Versione Canadese.
In Canada, ""Anywhere for You"", ""Let's Have a Party"", e ""Nobody but You"" non furono inserite nell'album. Anche se ""Anywhere for You"" fu poi inserita nel secondo album Backstreet's Back nella versione canadese.

Versione limitata europea.
Una versione limitata europea dell'album conteneva una bonus track:
Versione olandese - edizione limitata.
Nei paesi bassi, due remix furono aggiunti alla edizione limitata europea. Questa fu anche pubblicato in Belgio.
Edizione speciale europea.
Ci fu una versione speciale europea dell'album che aveva una copertina nera e bianca e conteneva tutte le canzoni (oltre ai remix) pubblicate in una versione di quest'album.

Versione asiatica.
In Asia, fu inserita una diversa bonus track:
Versione giapponese.
Il Giappone ha avuto due bonus track a parte. Ma non solo il Giappone, ma anche il suo continente, quindi l'Asia. Quest'album fu il più venduto tra tutte le versioni:
Edizione limitata asiatica.
Ci fu una edizione limitata anche per l'Asia che conteneva diverse bonus track, e inoltre conteneva una versione acustica della hit ""Quit Playing Games"" che nella seconda parte del coro vedeva anche la partecipazione di Nick Carter; questa versione fu registrata più tardi anche nella versione originale dell'album:
Versione italiana.
""Quit Playing Games (With My Heart)"" fu registrata anche in Italiano col titolo di ""Non Puoi Lasciarmi Così"", cantata da Howie Dorough, Kevin Richardson e AJ McLean che presero il posto degli altri. Questo album aveva la stessa tracklist, ma la traccia italiana fu inserita come primo brano.

Versione spagnola.
La band registrò anche ""I'll Never Break Your Heart"" e ""Anywhere for You"" in Spagnolo, con i titoli ""Nunca Te Haré Llorar"", e ""Donde Quieras Yo Iré"" rispettivamente. 
Versione filippina.
Una versione dell'album con le versioni spagnoli delle canzoni uscì anche nelle Filippine:
Versione australiana.
Una versione da collezione dell'album uscì in Australia, sottotitolata ""The Start of the Phenomenon"" (""L'inizio di un fenomeno""), e conteneva diverse bonus track:
"
"Mikoyan MiG-35

Il MiG-35 (Микояна и Гуревича МиГ-35 in caratteri cirillici, nome in codice NATO ""Fulcrum-F"") è l'ultima versione di produzione del caccia russo MiG-29. Inizialmente la designazione MiG-35 era erroneamente riferita al MiG Project 1.44.

Sviluppo.
Versione rivista e aggiornata del MiG-29M/M2 e della sua versione navalizzata K/KUB, il MiG-35 Fulcrum-F si differenzia dal suo predecessore per varie caratteristiche. Per quanto riguarda la cellula, il velivolo dispone di 9 punti d'attacco (8 subalari, rispetto ai 6 del Fulcrum standard, più uno ventrale) che gli consentono di trasportare fino a 7 t di armamenti guidati e non, oltre alla predisposizione per un pod PAZ-MK per il rifornimento in volo in modalità ""buddy-buddy"", che può trasformare un MiG-35 in un aerorifornitore per un altro velivolo dello stesso tipo. L'autonomia è notevolmente migliorata rispetto al MiG-29, raggiungendo i 3.500 km con serbatoi supplementari, circa il 50% in più, e come detto, il velivolo è rifornibile in volo. Il consumo di carburante è ottimizzato da un nuovo sistema di gestione digitale. Anche peso e dimensioni variano rispetto al predecessore, con il MiG-35 che ha una grandezza di 1/3 superiore rispetto ad esso e la struttura del velivolo risulta più leggera, grazie al largo impiego di materiali compositi. L'aereo è, inoltre dotato di un nuovo sistema di controllo fly-by-wire.

Propulsione.
Attualmente, sui velivoli utilizzati nei test, dispone degli RD-33MK, gli stessi presenti sui MiG-29M/M2 e MiG-29K/KUB navalizzati, mentre sui velivoli di serie disporrà di due turbofan a spinta vettoriale Klimov RD-33MKR, dotati di sistema automatico di controllo digitale dei parametri e delle prestazioni FADEC (Full Authority Digital Engine Control) che garantiranno una spinta del 5-6% superiore rispetto agli attuali RD-33MK ed un ciclo di vita di circa 4.500 ore. Tuttavia, sembrerebbe che l'opzione riguardante la spinta vettoriale del nuovo propulsore sarà presente all'inizio unicamente sui velivoli destinati all'esportazione, con l'Aeronautica Russa che avrebbe rinviato l'introduzione di tale capacità a partire dal secondo lotto di aerei previsti che, in realtà, potrebbero imbarcare i motori RD-33OVT a spinta vettoriale bidirezionale.

Elettronica.
Sui MiG-35 sarà presente il nuovo radar AESA Phazotron-NIIR Zhuk-AE con copertura dichiarata di 160 km per i bersagli aerei e di 300 km per gli obiettivi terrestri, tracking di 30 bersagli e ingaggio simultaneo di 6 obiettivi aerei o 4 terrestri/navali.
Sarà dotato di un sistema di localizzazione OLS, un sensore elettro-ottico passivo aria-aria che opera in entrambe le lunghezze d'onda infrarosso e visive. L’OLS rende il velivolo meno dipendente dalle indicazioni del controllo guida-caccia da terra, consentendogli di svolgere missioni multiruolo indipendenti. Inoltre, inizialmente la Mikoyan prevedeva di equipaggiare i MiG-35 con un display montato sul casco del pilota (HMDS) TopOwl-F della Thales, che sugli apparecchi destinati alla VVS verrà sostituito dal sistema autoctono NSTsI-KOS, e con il nuovo pod Escort Jammer ELT/568(v2) di Elettronica.


"
"Strada statale 236 Goitese

La strada statale 236 Goitese (SS 236), ora ""strada provinciale ex SS 236 Goitese (SP ex SS 236)"" in provincia di Mantova e ""strada provinciale BS 236 Goitese (SP BS 236)"" in provincia di Brescia, è una strada provinciale italiana che collega le città di Mantova e Brescia.

Venne realizzata agli inizi del XIX secolo, per volere di Napoleone Bonaparte, inglobando e collegando tratti esistenti di antiche strade mantovane e bresciane, allo scopo di consentire rapidi spostamenti di truppe e carriaggi, dalla fortezza di Mantova verso nord. Per questo motivo assunse originariamente la denominazione di strada Napoleonica interprovinciale Mantova-Brescia, mantenendola immutata fino alla prima metà del XX secolo.

Storia.
La strada statale 236 venne istituita nel 1959 con il seguente percorso: ""Innesto S.S. n. 11 a Brescia - Goito - Innesto S.S. n. 62 a Mantova.""

In seguito al decreto legislativo n. 112 del 1998, dal 2001 la gestione è passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova e della Provincia di Brescia per le tratte territorialmente competenti.

Percorso.
Aveva storicamente origine a nord di Mantova (quartiere Cittadella) dal tratto declassato della strada statale 62 della Cisa e termina a Brescia dopo un percorso di 59,600 km interamente pianeggiante, dei quali 36 in territorio mantovano e 23,6 in territorio bresciano. Il tratto iniziale è stato riclassificato come SP 81.

La strada ha quindi origine dall'innesto con la strada statale 236 bis Goitese in località Corte Gombetto nel comune di Porto Mantovano, prosegue in direzione nord-ovest attraversando gli abitati di Marmirolo, Marsiletti, Goito, Cerlongo e Guidizzolo. Da qui ha inizio una variante al percorso originario che si snodava attraverso Castiglione delle Stiviere e Montichiari. Oggi invece la strada evita il loro attraversamento.

Poco prima dell'innesto con la ex strada statale 567 del Benaco per Desenzano del Garda e la ex strada statale 343 Asolana viene superato il confine fra le province di Mantova e Brescia.

In prossimità di Montichiari vi è l'intersezione con la ex strada statale 668 Lenese, poi la strada ritorna sul tracciato originario. Prima di Castenedolo vi è il raccordo per la Tangenziale sud di Brescia, l'Autostrada A4 (casello di Brescia est), la strada statale 45 bis Gardesana Occidentale per Salò e Riva del Garda e l'Autostrada A21 racc.
Superato Castenedolo, la strada si dirige verso Brescia dove la strada ha termine.

A partire dal 1882 tale tratto ospitò il binario della tranvia Brescia-Mantova-Ostiglia, una relazione extraurbana con trazione a vapore soppressa nel 1933; il tratto suburbano fra Brescia e Carpenedolo rimase in esercizio come tranvia elettrica fino al 1952.

Curiosità.
Durante gli anni in cui si correva la Mille Miglia, la Goitese costituiva il rettilineo sul quale i bolidi si sfidavano in velocità prima del traguardo e, comprensibilmente, i bordi del tracciato erano gremiti di folla, senza soluzione di continuità.
Alle ore 16:04 del 12 maggio 1957, nel tratto tra Goito e Guidizzolo, nei pressi del km 21 (località Corte Colomba), il pilota spagnolo Alfonso de Portago uscì di strada con la sua Ferrari, lanciata ad una velocità superiore a 250 km/h, rimanendo ucciso insieme al suo navigatore Edmund Gurner Nelson e a 10 spettatori, tra i quali 6 bambini. Questo incidente, causato dallo scoppio di uno pneumatico, segnò la fine della Mille Miglia. Nel luogo dove è avvenuto l'incidente è stato posto un cenotafio.

Dal 1 Giugno 2018 nel tratto compreso tra il comune di Marmirolo e il confine con la provincia di Brescia verrà istituito un limite di velocità pari a 50 km/h. Questa misura disposta dalla provincia di Mantova, si è resa necessaria a seguito delle pessime condizioni del fondo stradale. 

Strada statale 236 bis Goitese.
La ex strada statale 236 bis Goitese (SS 236 bis), ora ""strada provinciale 236 bis Goitese bis (SP ex SS 236 bis)"", è una strada provinciale italiana. Nel tratto che attraversa il comune di Mantova è denominata Viale della Favorita in quanto passa vicino alla villa gonzaghesca della Favorita.
La strada ha un chilometraggio assai breve, e collega tra loro le arterie stradali che convergono sul lato nord di Mantova.
Ha inizio nei pressi di Lunetta (quartiere della città di Mantova) dalla ex strada statale 10 Padana Inferiore, in corrispondenza dell'inizio dell'ex SS 482; transita nei pressi dell'area commerciale di Boccabusa e poco oltre interseca la SP 25 per Ghisiolo e Castelbelforte, qui denominata Strada Ghisiolo. Successivamente, dal km 2 al km 4, le corsie si separano per affiancare la Tangenziale nord di Mantova. Nei pressi di Sant'Antonio interseca l'ex strada statale 62 della Cisa e s'innesta nella Tangenziale nord di cui la SS 236 bis costituisce il tronco iniziale. Giunge infine in località Corte Gombetto dove confluisce nell'ex strada statale 236 Goitese.

In seguito invece al decreto legislativo n. 112 del 1998, dal 2001 la gestione è passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova.
"
"Passo delle Palade

Il passo delle Palade (""Gampenpass"" o ""Gampenjoch"" in tedesco, 1.518 m), è un valico alpino che mette in comunicazione Merano (Burgraviato) con Fondo in val di Non attraverso la ex strada statale 238 delle Palade.

Dal punto di vista orografico si inserisce nelle Alpi della Val di Non e separa ad occidente la catena delle Maddalene dal resto delle Alpi della val di Non ad oriente.

Cenni storici.
Si tratta di un'antica via di comunicazione; sin dal 1562 è attestato il pedaggio viario chiesto ai viandanti sulla sommità del passo da parte dei Conti di Tirolo.

Presso il passo, si trova lo sbarramento le Palade che custodisce una delle opere difensive più grandi del vallo alpino in Alto Adige, con un volume di scavo pari a 25.000 m³. Oggigiorno l'opera è stata riadattata per ospitare un museo ed una galleria - la ""Gampen Gallery"" - che può ospitare mostre temporanee.

In bicicletta.
Impegnativo sia per lunghezza che per pendenze, è stato più volte inserito nel percorso del Giro d'Italia in quanto permette un collegamento diretto fra la zona dell'Alto Adige settentrionale con quella dei passi del Tonale, del Gavia e dello Stelvio.

Nel 2004 la salita del versante meridionale fino a Fondo ha visto l'ultima grande vittoria del celebre ciclista russo Pavel Tonkov.


"
"Kladno

Kladno (""Kladen"" in tedesco) è una città della Repubblica Ceca, capoluogo del distretto omonimo, in Boemia Centrale.

Storia.
Il primo documento scritto in cui viene menzionata l'esistenza di un abitato risale al XIV secolo. Nel 1561 acquisì la denominazione di città.

Kladno è storicamente la città di origine dell'industria pesante boema: per molti anni, la cittadina fu sede delle acciaierie Poldi, di fatto il più grande datore di lavoro della regione; nel 1842 prese piede anche l'attività mineraria.

La vicinanza con Praga consentì alla città di mantenere una certa solidità economica anche dopo il declino industriale verificatosi in seguito al collasso del regime comunista.

Televisione.
Nella serie televisiva ""Prison Break"" il personaggio di Nika Volek, interpretato da Holly Valance, racconta della sua famiglia a Kladno.
"
"Du Weldenvarden

La Du Weldenvarden è una foresta che appare nel ""Ciclo dell'eredità"", la saga fantasy scritta da Christopher Paolini.

Du Weldenvarden si trova al limite settentrionale dell'impero di Galbatorix; nell'Antica lingua (la lingua degli elfi, utilizzata per usare la magia) significa ""La foresta dei guardiani"". Vi abitano gli elfi, guidati dalla regina Islanzadi fino al quarto libro della serie. La capitale del regno è Ellesméra, dove le abitazioni formano un tutt'uno con gli alberi della foresta. Altre città importanti sono Ilia Feon e Ceris.

Le città della Du Weldenvarden si fondono alla perfezione con la foresta circostante, diventando un tutt'uno con essa; le abitazioni e le strutture che compongono le città elfiche come Ellesmera non sono costruite ma ""cantate"", ovvero generate dalla foresta stessa tramite un rituale magico operato dagli elfi.

La Du Weldenvarden è protetta da qualsiasi tentativo di infiltrazione di tipo magico proveniente dall'esterno grazie ad una fitta rete di incantesimi che la circonda. Nessuno può inoltre accedere alla capitale se non ottiene il permesso di Gilderien il Saggio, un anziano elfo posto a guardia della foresta.

La Du Weldenvarden è molto rigogliosa e fitta grazie alla magia degli elfi e al Canto di Dagshelgr, il quale veniva effettuato ogni primavera: questo canto viene effettuato da quanti più elfi possibile in modo che la magia sia più forte. Tutti ne subiscono gli effetti e persino gli elfi riescono a stento a sfuggire ad essi; nel secondo libro Eragon e Orik vengono salvati dalla sua magia da Arya, Lifaen e Narì, mentre gli animali cercano un compagno per procreare.

Nella Du Weldenvarden Eragon incontra Oromis, un Cavaliere dei Draghi ormai infermo che insieme al suo drago Glaedr completa l'addestramento di Eragon e Saphira.

Una volta ogni cento anni gli Elfi, per onorare l'antico patto con i Draghi, festeggiano l""'Agaeti Blödhren"", ovvero la ""Celebrazione del giuramento di sangue"" ed Eragon ha la fortuna di parteciparvi; durante uno dei riti conclusivi, Iduna e Neya, insieme ai draghi Saphira e Glaedr (nonché segretamente gli Eldunarí della Volta delle Anime) e tutti gli elfi che partecipano alla festa, evocano lo spirito di un drago che modifica il corpo di Eragon conferendogli le capacità degli elfi e levandogli ogni cicatrice compresa quella provocatagli da Durza nel primo libro.
Questa foresta è anche il luogo dove alla fine del quarto libro Arya cresce e addestra il suo drago, nato dal terzo uovo, di colore verde, prima in possesso di Galbatorix.
"
"Jerry Lee Lewis

È riconosciuto tra i padri del rock n'roll con un posto nella Rock and Roll Hall of Fame nel 1986 ed uno nella Rockabilly Hall of Fame.
È stato soprannominato The Killer per il suo modo selvaggio, anticonformista e ribelle di esibirsi dal vivo. Inoltre è considerato uno dei Re del Rock and Roll insieme a Chuck Berry, Bo Diddley, Elvis Presley, Little Richard e Johnny Cash.

Biografia.
Jerry Lee Lewis è stato sposato sette volte e ha avuto 6 figli.
Infanzia e adolescenza.
Jerry Lee è nato in una povera famiglia di Ferriday, in Louisiana; figlio di Elmo e Mamie Lewis, iniziò a suonare il pianoforte in gioventù insieme a due cugini, Mickey Gilley e Jimmy Lee Swaggart. Il suo modo di suonare è stato influenzato dal vecchio pianista e cugino Carl McVoy, insieme ovviamente a ciò che ascoltava per radio e soprattutto dalla musica nera, che ascoltava presso la Haney's Big House; in questo modo Lewis ha potuto creare un suo personale stile, che consiste in un mix di rhythm and blues, boogie woogie, gospel e country music.

La madre lo iscrisse nella Southwestern Assemblies of God University, un college cristiano in Waxahachie, Texas, convinta che suo figlio avrebbe dì lì in poi cantato solo per il Signore.
Gli inizi musicali e il grande successo.
Lasciata alle spalle la musica religiosa, Lewis divenne parte del nuovo sound rock and roll, pubblicando il suo primo disco nel 1954. Due anni dopo, presso gli studi della Sun Records a Memphis (Tennessee), il produttore Jack Clement scovò e scritturò Lewis per l'etichetta Sun, mentre il proprietario Sam Phillips era impegnato in un viaggio in Florida.
Jerry Lee divenne un session musician, suonando il pianoforte per gli altri artisti della Sun, tra cui Billy Lee Riley e Carl Perkins.
Durante questo periodo fece parte di una jam session nota come il Million Dollar Quartet, che vedeva oltre a Lewis anche la presenza di Elvis Presley, Carl Perkins e Johnny Cash.

La prima produzione di Lewis sotto l'etichetta Sun fu la sua particolare versione del brano di Ray Price ""Crazy Arms"".
Nel 1957 il pianoforte e il puro rock and roll sound del brano ""Whole Lotta Shakin' Goin' On"" gli diedero fama internazionale. Il gruppo che accompagnò Lewis nell'incisione del singolo era composto dal cugino J.W.Brown al basso, Jimmy Van Eaton alla batteria e Roland Janes alla chitarra; il pezzo fu registrato al primo tentativo. Seguì quella che sarebbe diventata la sua maggiore hit, ""Great Balls of Fire"". Altri grandi successi in quell'anno furono i singoli ""Breathless"" e ""High School Confidential"", quest'ultimo facente parte della colonna sonora del film omonimo (in Italiano ""Operazione Segreta"") diretto da Jack Arnold ed uscito nel 1958 in cui egli ebbe un piccolo ruolo.

Vita personale: scandali e crisi.
Il suo primo matrimonio, con Dorothy Barton, è durato 20 mesi, da febbraio 1952 a ottobre 1953. In un'intervista nel 1978 per People Magazine, Jerry Lee disse: ""Avevo 14 anni quando ho sposato mia moglie, lei era troppo vecchia per me. Aveva 17 anni.""

Il suo secondo matrimonio, con Jane Mitchum, era di dubbia validità, in quanto il matrimonio fu svolto 23 giorni prima che il suo divorzio con la sua prima moglie fosse effettivo. L'unione durò per quattro anni, da settembre 1953 a ottobre 1957. La coppia ebbe due figli: Jerry Lee Lewis Jr. (1954-1973) e Ronnie Guy Lewis (nato nel 1956).

Il suo terzo matrimonio, con sua cugina di terzo grado Myra Gale Brown, è durato 13 anni. Quando i due si sposarono lei aveva tredici anni. La coppia fece una seconda cerimonia di nozze, perché quando si svolse la prima (di nascosto, a Las Vegas), lui aveva ancora in corso il divorzio dalla sua seconda moglie. 
La turbolenta vita privata di Lewis fu nascosta al pubblico finché nel 1958, durante un suo tour in Inghilterra, la stampa scoprì la vera identità di quella ragazzina che, insieme alla sorella minore del cantante, lo aveva accompagnato per assistere ai suoi concerti. Prima di partire per l'Inghilterra il manager di Jerry Lee, Sam Philips, aveva cercato di dissuaderlo dal portarsi dietro Myra, proprio per non creare scandali, ma lui testardo non aveva accettato il consiglio. Giunti in Inghilterra, Lewis, S.W. Brown e Philips fecero credere a tutti che Myra Gale avesse 15 anni, ma appena la moralista stampa inglese si appropriò di tutta la vita privata di Lewis, lo dipinse come un mostro che sposa delle bambine. Non solo aveva sposato una tredicenne, ma era pure un matrimonio incestuoso. La stampa lo distrusse. Ci fu un enorme scandalo, e il tour fu cancellato dopo appena tre concerti annullando i restanti 34. Lo scandalo seguì Jerry Lee Lewis in America, e comportò la sua uscita dalla scena musicale. Lewis si sentì tradito da moltissima gente che fino a poco tempo prima lo supportava, tra cui lo stesso Sam Philips. Solo Alan Freed rimase accanto a Jerry Lee Lewis, suonando nei suoi dischi finché non dovette allontanarsi per motivi relativi alla payola.
Nonostante Lewis fosse ancora sotto contratto con la Sun Records, smise di registrare. Dai 10.000$ di guadagno per ogni concerto, passò ai 100$ a notte, esibendosi in piccoli locali e birrerie. A quel tempo aveva ben pochi amici di cui potersi realmente fidare.
Fu solo grazie a Kay Martin, presidente del fan club dell'artista, che Lewis tornò a registrare per la Sun Records. In quel periodo Philips aveva costruito un nuovo studio presso il 639 Madison Avenue, sempre a Memphis, abbandonando così lo storico Union Avenude Studio dove avevano inciso artisti come B. B. King, Howlin' Wolf, Elvis Presley, Carl Perkins, lo stesso Lewis e Johnny Cash.
Fu nel nuovo studio che Jerry Lee Lewis registrò, nel 1961, il suo unico successo di quel periodo: si trattava di ""What'd I Say"", una reinterpretazione di Ray Charles.

La sua popolarità tornò ad aumentare un po' in Europa, soprattutto in Inghilterra e in Germania, intorno alla metà degli anni '60. Il suo live-album del 1964, intitolato ""Live at the Star Club"" e registrato ad Amburgo insieme ai Nashville Teens, è considerato uno dei più grandi album di Rock and Roll dal vivo.
Il critico musicale Stephen Thomas Erlewine scrive: ""«Live at the Star Club is extraordinary — the purest, hardest rock & roll ever committed to record. Compared to this, The Stooges sound constrained, hardcore punk seems neutered, and the Sex Pistols sound like wimps»"" (""""Live at the Star Club"" è straordinario - il più puro e duro disco di rock & roll mai registrato. In confronto, il sound degli Stooges sembra compresso, l'hardcore punk sembra castrato, e i Sex Pistols delle mezze seghe"").

Con Myra (figlia di suo cugino J.W. Brown, che suonava nel complesso di Jerry Lee), fu sposato da dicembre 1957 a dicembre 1970. La coppia ebbe due figli: Steve Allen Lewis (nato nel 1959 e morto nel 1962) e Pheobe Allen Lewis (nata nel 1963).

Ritorno al Country.
Negli Stati Uniti comunque Jerry Lee Lewis faticava ad avere successi nelle classifiche. I produttori tentarono di convincere Lewis a suonare sotto pseudonimi, senza suonare il piano o magari usando il clavicembalo.
Alla fine degli anni '60, il produttore della Mercury Records, Jerry Kennedy, convinse Lewis a convertirsi completamente al genere country. Lewis, che aveva sempre considerato il country una parte essenziale del suo stile e del suo sound, accettò e ""Another Place, Another Time"" fece il suo ingresso nelle classifiche nel 1968.
In seguito seguirono altre hit country nel periodo compreso tra la fine degli anni 1960 e l'inizio degli anni 1970, molte delle quali entrarono nella Hot 100 Charts.

Droga e tragedie personali.
Il suo quarto matrimonio, con Jaren Elisabeth Gunn Pete, è durato da ottobre 1971 a giugno 1982. La coppia ebbe una figlia, Lori Lee Lewis (nata nel 1972). Prima che il divorzio fra i due fosse finalizzato, ci fu un orribile incidente: Jaren morì annegata nella piscina a casa di un suo amico.

Nonostante fosse sempre stato un grande bevitore, Lewis iniziò progressivamente a manifestare problemi legati all'alcol e alla droga dopo che Myra divorziò da lui nel 1970.
La tragedia lo colpì quando suo figlio diciannovenne Jerry Lee Lewis Jr rimase ucciso in un incidente stradale nel 1973. Nel 1962 suo figlio Steve Allen morì annegato nella piscina di casa. Lewis con Myra ha avuto anche una figlia, Phoebe Lewis, cantante e musicista nonché per alcuni anni anche manager del padre.
In seguito a questi tragici eventi, e in relazione anche ai suoi problemi di droga e alcol, Jerry Lee Lewis decise di entrare nella Betty Ford Clinic.
Nel 1981 va vicino alla morte a causa di complicazioni dovute ad un'ulcera per cui viene ricoverato d'urgenza.

In occasione della festa per il suo 41º compleanno, nel 1976, Jerry Lee scherzando puntò una pistola contro il suo bassista, Butch Owens, e pensando che fosse scarica premette il grilletto, colpendolo nel torace. Owens sopravvisse miracolosamente. Poche settimane dopo (il 23 novembre) Lewis fu coinvolto in un altro arresto relativo all'utilizzo di armi presso la residenza di Elvis, Graceland.
Lewis era stato invitato da Presley, ma la sicurezza non era stata avvertita della visita. Durante la discussione riguardo al perché Lewis si trovasse al cancello, egli estrasse la sua pistola e disse alle guardie, scherzando, che era arrivato per uccidere Presley.

Il suo quinto matrimonio, con Shawn Stephens, durò 77 giorni, da giugno ad agosto 1983, fino alla sua morte per overdose di metadone. È stato affermato che Jerry Lee è stato responsabile della sua morte.

L'ultima parte della sua carriera.
Il suo sesto matrimonio, con Kerrie McCarver, durò 20 anni, dal 1984 al 2004. poi divorziarono. La coppia ebbe un figlio: Jerry Lee Lewis III (nato nel 1987).
Nel 1989 Lewis fu riportato alla ribalta da un film basato sulla sua vita intitolato ""Great Balls of Fire! - Vampate di fuoco"", soprattutto quando egli decise di ri-registrare tutte le canzoni per la colonna sonora del film. La pellicola era basata sul libro dell'ex moglie Myra, e vantava nel cast Dennis Quaid nel ruolo di Lewis, Winona Ryder nel ruolo di Myra e Alec Baldwin nel ruolo di Jimmy Swaggart.

Il declino di suo cugino, il predicatore televisivo evangelico Jimmy Swaggart, portò ulteriore cattiva pubblicità sulla sua già abbastanza problematica famiglia. Swaggart è anch'egli un pianista, come l'altro cugino Mickey Gilley (star del country). La sorella di Jerry Lee, Linda Gail Lewis, è anch'essa una pianista, e ha registrato tra gli altri per Van Morrison.
Nel 1990 Lewis offrì qualche novità quando una sua nuova canzone chiamata ""It Was the Whiskey Talking, Not Me"", fu inclusa nella colonna sonora del film Dick Tracy. La canzone può essere ascoltata in una scena del film in cui essa è riprodotta dalla radio.

Nonostante i problemi personali, il talento di Jerry Lee Lewis è riconosciuto ovunque. Soprannominato ""Il Killer"" per la sua voce grintosa e il suo stile al pianoforte, fu descritto dall'artista Roy Orbison come il miglior performer nella storia del rock and roll. Nel 1986 Lewis entrò nel piccolo gruppo di miti della musica diventando membro della Rock and Roll Hall of Fame.

Lo stesso anno egli tornò nei Sun Studios di Memphis insieme a Orbison, Cash e Perkins per realizzare l'album ""Class of '55"". Questa non fu la prima volta in cui suonò insieme a Cash e Perkins per la Sun: aveva già suonato con loro nel Million Dollar Quartet. Le canzoni includevano, tra le altre, anche la reinterpretazione di Chuck Berry ""Brown Eyed Handsome Man"" e la reinterpretazione di Pat Boone ""Don't Forbid Me"".

Lewis non ha mai smesso di andare in tour, e i fan che hanno potuto vederlo dal vivo dicono che egli suona ancora in modo unico, eccitante e personale. Nel febbraio 2005 gli è stato assegnato il Lifetime Achievement Award dalla Recording Academy (la stessa che assegna i Grammy Awards).
Il 26 settembre 2006 ha realizzato un nuovo album intitolato ""Last Man Standing"" in cui Lewis duetta con le più grandi star del Rock and Roll e del Country: Jimmy Page, B.B.King, Bruce Springsteen, Mick Jagger e Ronnie Wood, Neil Young, Robbie Robertson, John Fogerty, Keith Richards, Ringo Starr, Merle Haggard, Kid Rock, Rod Stewart, George Jones, Willie Nelson, Toby Keith, Eric Clapton, Little Richard, Delaney Bramlett, Buddy Guy, Don Henley, Kris Kristofferson.
L'album, molto positivamente recensito, è entrato in quattro differenti classifiche della Billboard, e addirittura è rimasto al numero uno per due settimane nelle classifiche di genere Indie.
L'album comprende canzoni di vari generi musicali: Rock and Roll, Country, Blues, dimostrando così la grande versatilità di ""The Killer"".
Negli Stati Uniti sono stati realizzati anche degli spot pubblicitari su radio e TV, e dei gadgets promozionali.

Il suo settimo matrimonio, con Judith Brown, si è svolto il 9 marzo 2012. Judith è l'ex moglie di Rusty Brown, fratello di Myra Gale e cugino/ex-cognato di Jerry Lee.

Presenza scenica ed eredità artistica.
Jerry Lee Lewis è stato un pioniere del ""Piano Rock"" non tanto per il suo suono quanto per le sue performance dinamiche. Spesso suonava il piano in piedi dopo aver calciato via il seggiolino, oppure accentuava i movimenti delle mani per dare più teatralità alla sua esibizione, o ancora a volte si sedeva sulla tastiera.
Le sue performance frenetiche possono essere ammirate in film come ""High School Confidential"" (di cui ha cantato la title-track omonima) e ""Jamboree"". Jerry Lee Lewis è stato definito ""rock & roll's first great wild man and also rock & roll's first great eclectic."" Le sue tecniche di esibizione sono state adottate da altri pianisti rock tra cui Elton John e Billy Joel.
Da segnalare anche il britannico Wee Willie Harris e l'italiano Matthew Lee (ospite anche nella trasmissione di Renzo Arbore ""Speciale per me - Meno siamo meglio stiamo""), le cui esibizioni sono evidentemente ispirate da Jerry Lee Lewis.


"
"Estate

L'estate è una delle quattro stagioni in cui è diviso l'anno, posta tra la primavera e l'autunno.

Estate astronomica.
Nell'emisfero boreale la stagione copre l'arco di tempo che va dal solstizio di giugno (20-21 giugno) all'equinozio di settembre (22-23 settembre) occupando in totale 92 giorni.. In Italia, tradizionalmente, l'estate inizia il 21 giugno. In questo periodo dell'anno il Sole, che ha raggiunto il punto più alto rispetto all'orizzonte, comincia una discesa che termina con l'equinozio di autunno. Le temperature raggiungono i loro livelli massimi, solitamente nel pieno della stagione. Ciò rende molto più rare le precipitazioni, causando anzi siccità e secchezza. Una conseguenza è rappresentata anche dalla maggior lunghezza del dì rispetto alla notte. Il caldo porta, in vari Stati, alla sospensione delle attività scolastiche: tale periodo è noto come ""vacanza"".

Nell'emisfero australe è invece detta ""estate"" la fascia temporale dal 22 dicembre al 20 marzo, ovvero quando nella parte alta del globo è in corso l'inverno. Qui ha una durata di 89 giorni, 90 nell'anno bisestile.

Estate meteorologica.
La meteorologia descrive invece l'estate come il periodo più caldo dell'anno, in opposizione all'inverno che è invece visto come il più freddo. In questo senso la stagione va dal 1º giugno al 31 agosto.

Aspetto culturale.
L'estate è vista come la stagione del gran caldo e delle vacanze. Concettualmente, tale periodo dell'anno può essere paragonato all'apice della vita e delle forze.

Festività estive sono: la notte di San Giovanni (celebrata a ridosso del solstizio), il giorno del Canada (1 luglio), il giorno dell'indipendenza americano (4 luglio), l'anniversario della presa della Bastiglia (14 luglio), la notte delle ""stelle cadenti"" o di San Lorenzo (10 agosto), il Ferragosto (15 agosto) e il Labor Day (ricorrente il primo lunedì di settembre). L'oroscopo colloca in estate i segni di Cancro (acqua), Leone (fuoco) e Vergine (terra).

Etimologia.
Il termine deriva dal latino «aestas» («calore bruciante»), mutato da «aestus» che come il greco «aìthos» significa calore.

"
"Anilius scytale

L'anilio corallino (Anilius scytale Linnaeus, 1758) è un serpente diffuso in Sudamerica. È l'unica specie del genere Anilius e della famiglia Aniliidae.

Descrizione.
Il maschio è lungo 70-80 centimetri, la femmina 50-60 centimetri.
La livrea vivace rossa e nera ricorda parzialmente quella dei velenosi serpenti corallo. Tuttavia, dato che non abitano la stessa regione, non si può parlare di mimetismo batesiano. Vengono confusi con i serpenti falso corallo, che invece appartengono al genere Lampropeltis.

Biologia.
L'anilio corallino è una specie con stile di vita fossorio, che occasionalmente può essere osservata in superficie o in ambienti acquatici.
Alimentazione.
La sua dieta è costituita da piccoli vertebrati, principalmente anfisbenie, piccoli serpenti, cecilie e, occasionalmente, pesci. Uccide le sue prede prevalentemente stritolandole.

Riproduzione.
È una specie ovivipara che da alla luce i propri piccoli durante la stagione delle piogge (da novembre ad aprile).

Distribuzione e habitat.
Il suo areale comprende Venezuela, Guiana francese, Guyana, Brasile centrale (Ceará, Goiás, Mato Grosso Pará), Colombia, Ecuador, Bolivia e Perù.
"
"Cercopi

I Cercopi (greco antico: Κέρκοπες Kerkopes) erano, nella mitologia greca, due fratelli che vivevano nella regione delle Termopili, nell'isola di Eubea o in Asia minore.

I Cercopi erano due briganti celebri per i loro spergiuri, gli imbrogli ed i furti, ed erano figli di Teia e Oceano. I loro nomi variano a seconda dell'autore: Passalo e Acmone, Basala e Achemone, Olo ed Euribato, Sillo e Triballo.

Il mito.
Un giorno che Eracle si trovava in Lidia al servizio della regina Onfale e si stava riposando, i due gemelli gli sottrassero le armi e lui scoprì l'accaduto dopo il suo risveglio. Vinti i due briganti, li legò alle estremità di due aste mettendoli a testa in giù dietro la schiena. Durante la loro infanzia la madre gli profetizzò che un uomo di nome ""Melampigo"" (sedere nero) li avrebbe un giorno vinti ed Eracle, la cui pelle di leone scopriva i glutei, aveva il sedere abbronzato, così quando i due Cercopi se ne accorsero scoppiarono a ridere. 
Quando Eracle chiese il motivo di tanta ilarità la risposta lo divertì tanto che li lasciò liberi.

Secondo un'altra versione del mito, seppur avvertiti dalla madre di prestare attenzione al prode Eracle, da lei citato come ""Sedere bruciacchiato"", essi, trasformatisi in mosconi, gli davano fastidio ronzando ogni notte vicino al suo letto e rapinandolo.
Una notte però lui riusci a farli prigionieri per poi darli ad Onfale come schiavi, oppure li uccise, oppure li liberò perché divertito dai loro scherzi .

In seguito, Zeus, infuriato perché avevano tentato di ingannarlo, li avrebbe trasformati in scimmie, deportandoli nell'isola di Pitecusa (in greco, ""scimmia""), che da loro prenderebbe il nome dove la loro discendenza diede il nome all'arcipelago (isole delle scimmie). 

Secondo un'altra versione Zeus li trasformò invece in rocce nei pressi delle Termopili, dove esisteva effettivamente un santuario dedicato ai Cercopi.

Credenze legate ai Cercopi.
I Cercopi erano anche gnomi che turbavano i sogni: per scacciarli, si doveva invocare l'aiuto di Eracle. In seguito, vengono raffigurati come cercopitechi, come indica il loro stesso nome. Del resto, se ne trovano in abbondanza a Gibilterra, un luogo fortemente legato al mito di Eracle, poiché vicino, appunto, alle cosiddette colonne di Ercole.

Pitecusa, invece, è probabilmente il nome delle isole di Ischia e di Procida: qui non si sono mai viste scimmie simili.

Iconografia.
Alcune rappresentazioni dei Cercopi ci giungono dal Tempio C di Selinunte e dalla ""casa degli affreschi"" di Akrotiri, e in una metopa proveniente dal Santuario di Hera presso Paestum.


"
"Inverno

L'inverno è l'ultima delle quattro stagioni, posta tra l'autunno e la primavera.

Inverno astronomico.
L'inizio dell'inverno nell'emisfero boreale è collocato indicativamente al 22 dicembre, quando ha luogo il solstizio. Esso - che coincide con l'ingresso del Sole nel segno del Capricorno - risulta il giorno con il dì più breve e la notte più lunga. In seguito, le ore di luce acquistano progressivamente maggior lunghezza. Altri elementi ricorrenti della stagione invernale sono il freddo e il gelo, sovente accompagnati dalla neve. La stagione si conclude attorno al 21 marzo, quando il Sole esce dal segno dei Pesci e si verifica l'equinozio primaverile.

Nell'emisfero australe, l'inverno corrisponde invece all'estate: la sua durata coincide infatti con il periodo che va dal 22 giugno al 22 settembre. A livello meteorologico, è infine definito ""inverno"" il periodo che intercorre dal 1º dicembre al 28 febbraio.

Nella cultura di massa.
L'immaginario collettivo inquadra l'inverno come il periodo più buio e freddo dell'anno, simboleggiando un letargo avviato già dall'autunno. L'astrologia associa alla stagione i segni di Capricorno, Acquario e Pesci. Secondo delle ricerche condotte in America, le persone nate in inverno sarebbero maggiormente intelligenti e meno propense all'ira.

Le feste più conosciute della stagione sono:


Etimologia.
Il nome viene dal latino «hiběrnum», «stagione invernale» (in riferimento al tempo), e dall'aggettivo «hibernus».

"
"Patogenicità

La patogenicità è la capacità di un microrganismo di creare un danno. È geneticamente determinata, propria di alcune specie. Può essere di grado diverso nei vari stipiti. L'entità della patogenicità è espressa dal grado di virulenza. Dipende da:
Il grado di patogenicità riferito ad uno studio epidemiologico è inteso come il rapporto tra il numero di soggetti infetti che presentano i sintomi della malattia e il numero totale degli infetti (infatti non tutti gli infetti presentano i sintomi della malattia, questo dipende da molti fattori tra cui la ""suscettibilità"" dell'ospite rispetto a quel determinato microrganismo patogeno).
"
"Affricata postalveolare sorda

L'affricata postalveolare sorda è una consonante affricata presente in molte lingue, che in base all'alfabeto fonetico internazionale è rappresentata con la sequenza (in passato, con la legatura ). 

Nella lingua italiana tale fono, detto anche C dolce, è reso ortograficamente con la lettera seguita dalle vocali ""e"", ""i"", oppure col digramma seguito dalle vocali ""a"", ""o"", ""u"". Corrisponde alla c di ""amici"".

Caratteristiche.
L'affricata postalveolare sorda presenta le seguenti caratteristiche:

Altre lingue.
Catalano e basco.
Nelle lingue catalana e basca, corrisponde al digramma .

Francese.
Nella lingua francese tale fono è reso con la grafia , ma è presente solo in parole straniere:

Friulano.
Nella lingua friulana il fono è reso: con il grafema , cioè una c con cediglia, sempre in fine di parola, e davanti ad ""a"", ""o"", ""u"":
È reso anche con il grafema di fronte a ""e"" ed ""i"":

Inglese.
Nella lingua inglese tale fono è reso con i grafemi (che comunque può indicare anche altri suoni) o . Si noti che il primo in italiano è invece riservato alla ""c dura"" (occlusiva velare sorda). Un esempio inglese è:

Lingue slave e baltiche.
Nelle lingue slave che utilizzano l'alfabeto latino (ceco, slovacco sloveno, croato ma non il polacco che non possiede questo suono, sostituito da un'affricata retroflessa sorda) tale fono è sempre reso con la lettera . La lettera è analogamente utilizzata nelle lingue baltiche (ossia lettone e lituano).

In alcune delle lingue slave che utilizzano l'alfabeto cirillico (bielorusso, ucraino, bulgaro, serbo) tale fono è sempre reso con la lettera 

Spagnolo.
Nella lingua spagnola (castigliano) il fono è reso col digramma :

Tedesco.
Nella lingua tedesca è rappresentata da un insieme di quattro lettere: .
Deutschland ""Germania"" 
Tschüss ""Arrivederci"" 

Ungherese.
Nella lingua ungherese è rappresentata col digramma .

Turco.
Nella lingua turca è rappresentata con .

Esperanto.
In esperanto è rappresentata dal grafema .
"
"Weltanschauung

Il termine Weltanschauung appartiene alla lingua tedesca (pronuncia ) ed esprime un concetto fondamentale nella filosofia ed epistemologia tedesca, spesso applicato in vari altri campi, ""in primis"" nella critica letteraria e della storia dell'arte.

Non è letteralmente traducibile in lingua italiana perché non esiste nel suo lessico una parola che le corrisponda appieno. Essa esprime un concetto di pura astrazione che può essere restrittivamente tradotto con ""visione del mondo"", ""immagine del mondo"" o ""concezione del mondo"" e può essere riferito a una persona, a un gruppo umano o a un popolo, come a un indirizzo culturale o filosofico o a un'istituzione ideologica in generale e religiosa in particolare.

La ""Weltanschauung"" tende a trovare una collocazione in un ordine generale dell'Universo specialmente in senso filosofico, ma il concetto è stato utilizzato anche in riferimento a elementi di specie, geografici, linguistici e razziali: pertanto, si tratta di un concetto che trascende il singolo e attinge nel collettivo condiviso, e l'uso di questo termine nel linguaggio italiano al posto di ""visione del mondo"" ha il significato di estendere il concetto a una dimensione sovrapersonale di un determinato punto di vista.

Nonostante i termini tedeschi, contrariamente a molte parole inglesi, non siano entrati nell'uso comune della lingua italiana, il termine ""Weltanschauung"" si ritrova oramai spesso nell'italiano scritto e, seppur meno frequentemente, anche in quello parlato: lo troviamo da tempo in trattazioni di diritto, sociologia, politica, filosofia, psicologia, storia e linguistica.

Sociologia e linguistica.
La ragione del successo e dell'insolito ingresso linguistico del lemma anche in Italia è da ricercarsi nella possibilità di esprimere con un solo termine un concetto complesso. Si ritiene infatti che la frase ""visione del mondo"" sia troppo semplificatrice se usata in contesti complessi. Di seguito, con il metodo della linguistica cognitiva, ci serviremo di due esempi di uso in lingua originale del termine in esame.

Il grande psicologo svizzero di lingua tedesca Carl Gustav Jung ha, nei suoi numerosi scritti, fatto molto uso di questo termine per descrivere la profonda trasformazione degli individui allorché in essi cambia la ""Weltanschauung"" e come, al contrario, senza cambiare la ""Weltanschauung"" diventi spesso impossibile ottenere una reale soluzione alla personale sofferenza psicologica, con ciò significando che spesso per l'individuo è salvifico riunirsi alla parte di sé che ha radici collettive di appartenenza, di specie, di razza e religione e al contempo prendere le distanze dall'ego ristretto e confinato al ""qui ed ora"".

Un altro esempio di uso di questo termine è la sostantivizzazione che se ne fece nel linguaggio del Terzo Reich che introdusse l'espressione ""Weltanschauungen"". Il nazionalsocialismo infatti faceva risalire la propria speciale visione del mondo e quanto messo in opera per trasformarlo a immagine e somiglianza di questa, a un archetipo radicato nella storia e nella mitologia tedesca. L'uso del termine ""Weltanschauungen"" nell'indottrinamento degli aspiranti SS permetteva al singolo di prescindere da personali visioni etiche, per poter abbracciare una supposta istintiva (per il popolo tedesco) aderenza agli ideali nazionalsocialisti.

Filosofia.
Il primo uso del termine ""Weltanschauung"" è attestato nella ""Critica del giudizio"" (1790) – specificatamente nel ventiseiesimo paragrafo del secondo libro della prima parte – di Immanuel Kant. Successivamente il termine, che è composto da ""Welt"" (""mondo"") e ""Anschauung"" (""concezione, visione""), entrerà prima nella pubblicistica filosofica e letteraria grazie a Schelling, Novalis, Schleiermacher, e poi presso il largo pubblico a designare quella ""visione del mondo"" che in genere inerisce i temi della metafisica (Dio, Anima, Mondo) e la concezione che l'uomo ha in uno stadio dato della propria conoscenza. Il ""Wörterbuch der philosophischen Grundbegriffe"" (1907), il dizionario di filosofia di Friedrich Kirchner, registra il termine senza attribuirlo a chicchessìa, segno che era già nel lessico filosofico del tempo.

La parola ""Weltanschauung"" è stata usata dal sociologo Max Weber nel suo saggio ""L'etica protestante e lo spirito del capitalismo"". Il termine è stato usato anche da Wilhelm Dilthey nel 1907 nel III capitolo di ""Das Wesen der Philosophie"" (""L'essenza della filosofia""), al § 2 (""Tipi di intuizione filosofica del mondo""), dove ne viene data una visione storicistica e idealistica, che si oppone al materialismo e al relativismo. Dilthey si riallaccia a Platone e a Kant come i predecessori più validi di una ""Weltanschauung"" idealistica che sembra preferire rispetto a tutte le altre possibili. Egli scrive:

Dilthey individua tre tipi principali di ""Weltanschauung"": 1) la Materialistica o Naturalistica, 2) quella dell'Idealismo oggettivo e 3) quella dell'Idealismo della libertà. Così egli poi conclude il capitolo:
Anche Karl Jaspers nel suo ""Psychologie der Weltanschauung"", pubblicato nel 1919, ha fatto uso del termine ""Weltanschauung"", visto e interpretato sia per i suoi aspetti psicologici che per i suoi risvolti filosofici (i suoi studi iniziali erano stati infatti di medicina e di psicologia).

Storia dell'arte.
""Weltanschauung"" è un termine utilizzato per definire una certa concezione della visione del mondo e il suo utilizzo si differenzia dal termine ""influenza"" dandone un significato privo di condizionamento verso terzi.

"
"Panthera toscana

Il leone toscano o giaguaro toscano (Panthera toscana) fu un felino preistorico del Villafranchiano dell'Italia. Nonostante la sua classificazione originaria, oggi ""Panthera toscana"" viene spesso riconosciuta come una forma primitiva ed un sinonimo di ""Panthera gombaszoegensis"".

"
"Carabinieri nel Risorgimento

I Carabinieri nel Risorgimento italiano giocarono un ruolo importante, combattendo su diversi fronti, nelle battaglie per l'unità d'Italia.

Prima guerra d'indipendenza.
Alla vigilia dello scoppio della prima guerra d'indipendenza italiana il 4 marzo 1848 Carlo Alberto concesse lo Statuto, ed il 23 marzo venne fatta dal sovrano dichiarazione di guerra all'Impero austriaco.

Nei giorni precedenti i carabinieri reali avevano pattugliato le frontiere col regno lombardo-veneto e per l'acquisizione di notizie ed informazioni sull'entità delle truppe austriache, evitando anche lo scoppio di moti popolari oltre confine. Allo scoppio della guerra Carlo Alberto di Savoia assunse il comando in capo dell'esercito sabaudo in cui vennero mobilitati:


I 3 Squadroni della scorta, al comando del maggiore Alessandro Negri di Sanfront, venne inoltre costituito un piccolo reparto di impiego tattico che si distingue in azioni finalizzate a sloggiare gli austriaci e occupare l'abitato di Pastrengo.

Gli scontri di Pastrengo.
Nelle prime fasi della battaglia di Pastrengo era prevista un'azione nemica e le truppe piemontesi si erano preparate al contrattacco avente per obiettivo proprio Pastrengo: iniziata l'azione Carlo Alberto, dal suo osservatorio del Colle della Mirandola, non vedendo avanzare il centro dello schieramento, con il suo seguito si sposta verso l'azione per rendersi conto personalmente della situazione. Si spinse però verso una zona occupata dal nemico che, scoprendosi, fece fuoco sui Carabinieri in avanscoperta, costringendo questi ultimi ad intervenire per evitarne la cattura.

Il maggiore Negri di Sanfront subito si pone a battere il terreno antistante e, con l'aiuto di altra cavalleria, con successive cariche sorprende gli austriaci che si ritirano, ripiegando dopo poche ore su Bussolengo. Nella stessa giornata la cittadina venne occupata dall'esercito sabaudo. Successivamente gli squadroni di scorta si distinguono nei fatti d'arme di Verona, Custoza e Valeggio, fuori Milano e nell'assedio di Peschiera.

La difesa di Casale Monferrato.
Giunge da Alessandria un convoglio di carri scortato da un drappello di Carabinieri agli ordini del luogotenente Vittorio Morozzo Magliano di S. Michele, il quale appena consegnato il carico viene esortato a rimanere a dar manforte alle poche truppe (8 Carabinieri della stazione e alcuni cittadini volenterosi) per difendere la città.

Rimane a condizione che gli consentano di posizionarsi alla difesa del vicino ponte. Con ardimento ed a capo di pochi difensori, si posiziona alla testa del ponte sull'altra sponda, rallentando l'avanzata del nemico. Ma il successo è breve: viene colpito a morte. Gli Austriaci non si spingono a fondo nel successivo attacco, poiché giunge notizia dell'armistizio di Vignale, e ripiegano così verso il Sesia.

La fine delle ostilità.
Durante la campagna, dai vari governi provvisori si decretò l'annessione dei ducati di Parma, Piacenza e Guastalla, Modena e Reggio Emilia al Piemonte, stabilendo che i Carabinieri Piemontesi assorbissero - previa selezione - i vari Corpi di gendarmeria dei ducati.

In seguito alla vittoria dell'Austria:

Degno di nota è il fatto che fintanto che rimasero sul posto i reparti sostennero con ogni mezzo le popolazioni locali vessate dagli austriaci. A tal proposito, meritevole di menzione fu la condotta del Capitano Ollandini. Egli seppe tener testa al Maresciallo austriaco Thurn, il quale tentò in tutti i modi di allontanare i Carabinieri dai territori ritornati sotto la ""Doppia Aquila"".

Riconoscimenti.
Per le prove del 1848, la ""Bandiera dell'Arma"" si fregia:


I tumulti nel dopoguerra.
La guerra perduta esasperò gli animi in tutto lo Stato e la varie correnti politiche si mossero reciproche accuse che degenerarono in tumulti di piazza: i più gravi si svolsero a Genova dove trovò la morte il maggiore Angelo Ceppi di Bairolo, linciato dai rivoltosi. Inviate altre truppe al comando del generale Alfonso La Marmora, la sollevazione fu repressa e l'ordine ristabilito.

Seconda guerra d'indipendenza.
Durante la seconda Guerra d'Indipendenza i Carabinieri:

Tali compiti vennero affidati ad uno scelto gruppo di Ufficiali e Sottufficiali i quali espletarono avvistamenti del nemico, segnalazioni, protezione delle linee telegrafiche e un servizio di corrispondenza per mezzo di piccoli posti di Carabinieri tra varie località del territorio.
Il processo di unificazione.
Nei piccoli stati emiliani di Modena, Parma e Piacenza, in seguito alla decadenza dei rispettivi sovrani, si decretò l'annessione al Piemonte e quindi il territorio fu presidiato dalle truppe piemontesi, mentre i Carabinieri provvidero all'ordine pubblico e a i servizi di polizia, facendosi coadiuvare dalle Gendarmerie locali. Il trattato di Villafranca, però, prevedeva il ritiro dai Ducati di tutti i funzionari civili e dei contingenti militari del Piemonte. Con il ripiegamento dei Carabinieri sarebbe stato possibile il ritorno degli ex sovrani con grave pregiudizio per il processo di unificazione.

Emilia e Romagna.
Il Commissario straordinario del governo piemontese a Modena Luigi Carlo Farini, dal popolo acclamato ""dittatore"", chiese quindi di far rimanere i Carabinieri. Il governo del Piemonte, tuttavia, per rispetto dei trattati, non poté dare tale ordine. Fece comunque sapere, tramite il Magg. Gen. Lovera di Maria (comandante del Corpo), al Comandante dei CC in Modena, Magg. Giuseppe Formenti, che se essi vi fossero rimasti spontaneamente avrebbero contribuito in modo favorevole a risolvere il problema. Fu deciso in tal senso, e questo sostenne l'azione del Farini che estese la sua dittatura anche a Reggio Emilia, mentre Parma e Piacenza si adeguavano alla situazione di Modena. Dopo l'8 agosto 1859, eletti i deputati del popolo di Romagna, questi proclamarono decaduta la sovranità austriaca e l'annessione al costituendo Regno d'Italia. I Carabinieri che avevano conservato Tenenze e Stazioni nei territori annessi, contribuiendo con la loro opera al verificarsi di tali eventi, vi restarono definitivamente (nuclei originari delle future Divisioni Carabinieri di Bologna, Forlì, Modena e Parma, istituite il 16 gennaio 1860).

Umbria e Marche.
Per la campagna in Umbria e nelle Marche alcune centinaia di Carabinieri legati al seguito delle unità in campo svolsero i tradizionali compiti di polizia militare. Nell'ultima fase della campagna nell'Italia Meridionale, identici compiti ebbero i Carabinieri, i quali unitamente alle forze regolari piemontesi, si riunirono con le colonne garibaldine provenienti dal sud.

Toscana.
Anche a Firenze, per evitare la restaurazione di quel Granducato, decretata a Villafranca, fu convocata la Consulta Toscana che si dichiarò contraria al rientro di Leopoldo II e richiese una consultazione popolare per l'annessione al Regno Sardo, ottenuta con il plebiscito dell'11-12 marzo 1860. Il maggiore Ollandini, inviato dal Comando Generale del Corpo, fu nominato comandante della locale Gendarmeria con l'incarico di riordinarne la struttura. Fu creato un corpo denominato ""Legione Carabinieri Toscani"" che comprendeva le divisioni di Firenze, Livorno e Siena.

L'Arma ebbe dunque le forze - debitamente selezionate tra le sue fila - delle ex-gendarmerie ed anche circa mille gendarmi pontifici, già Carabinieri delle Romagne. Soltanto in Lombardia, sciolta la gendarmeria di impronta austriaca, si preferì indire arruolamenti volontari.

Lo sbarco in Sicilia.
Il progetto di unificazione della penisola si completò con l'impresa di Garibaldi (a cui parteciparono i ""Carabinieri genovesi"", non appartenenti all'Arma) che, dopo essere sbarcato ed aver affrontato, vincendole, le prime scaramucce in Sicilia, vi assunse la carica di Dittatore in nome del Re d'Italia. Ovviamente i Carabinieri vi ebbero notevole parte.

Nelle cittadine dell'isola conquistate si rese immediatamente necessario provvedere al servizio di polizia ed a ciò provvide un reparto di Carabinieri organizzato da Ufficiali e Sottufficiali Piemontesi. La missione fu affidata al maggiore Saverio Massiera il quale, per ovvie ragioni di opportunità, si dimise temporaneamente dall'Arma, recandosi in Sicilia con un congruo numero di collaboratori.

Venne formata una ""Legione Carabinieri Reali di Sicilia"" che aveva l'organico di 73 Ufficiali e 1426 militari a piedi e 901 a cavallo. Gli arruolamenti dovevano essere fatti tra i nativi e gli ex appartenenti alla disciolta Gendarmeria Borbonica. Tali forze, nonostante le obbiettive difficoltà, assicurarono un efficiente servizio di polizia distribuendosi nel territorio al progredire delle conquiste. Già l'anno successivo erano una delle più grandi ed organizzate Legioni Carabinieri del nuovo stato unitario.

Riconoscimenti.
In tutte le campagne della seconda guerra d'indipendenza i compiti affidati al corpo vennero assolti in modo esemplare per cui, chiusesi le ostilità con l'accordo franco-austriaco ed il successivo armistizio di Villafranca (11 luglio 1859), vennero concesse:


L'unità d'Italia e l'incorporamento nel Regio Esercito.
Con la legge 7 marzo 1861 si costituì il Regno d'Italia e l'Armata Sarda mutò il suo nome in ""Regio Esercito Italiano""; il Corpo dei Carabinieri venne denominato ""Arma"", la prima dell'esercito che in seguito all'assorbimento delle varie Gendarmerie ebbe nuovo totale riordino. Il territorio era suddiviso in 13 Legioni territoriali: Torino, Genova, Cagliari, Milano, Bologna, Firenze, Napoli, Chieti, Bari, Salerno, Catanzaro, Palermo e Ancona che comprendevano anche una Legione Allievi a Torino (reparto addestrativo), circa 1.600 Stazioni Carabinieri, e un totale di circa 19.000 uomini.

Negli anni che videro la formazione e l'assestamento dello Stato unitario si ebbero manifestazioni di piazza, disordini sollevazioni ed attentati, che caratterizzarono un po' ovunque la vita italiana. Crisi politiche, economiche e sociali, conflitti d'interessi fra nord e sud fra vecchi e nuovi istituti, vecchie e nuove leggi determinarono situazioni di emergenza pressoché continue. 

La crisi in Sicilia.
In Sicilia, conflitti di opinioni, grave crisi economica, abusi, errori di governo portarono ad aspre sommosse che sfociarono in veri atti di delinquenza. Nel progetto della ""rivolta del sette e mezzo"", scoppiata nel 1866, era prevista l'occupazione di Palermo, il travolgimento di truppe e Carabinieri per creare un governo provvisorio e favorire l'insurrezione dell'intera isola mediante esterni per ottenere l'autonomia della Sicilia.

I disordini che provocarono le gravi perdite inferte ai Carabinieri ed alle Forze Armate furono domati e l'ordine fu ristabilito con l'intervento del generale Raffaele Cadorna, cui furono dati pieni poteri. Nel frangente l'Esercito ebbe 53 morti, di cui 7 Ufficiali, 225 feriti e 24 dispersi. L'Arma fu più provata nella città di Palermo e in varie località della provincia dove sostennero delle vere e proprie battaglie coi rivoltosi. Alla fine della sommossa le perdite dei Carabinieri poterono riassumersi con 53 morti e varie decine di feriti. Numerosi furono i decorati: il colonnello Edoardo Sannazzaro di Giarolle, Comandante della Legione di Palermo, fu insignito della Croce di Cavaliere dell'Ordine Militare d'Italia. Il Gen. Cadorna scrisse: ""«I Carabinieri, come sempre, si distinsero per coraggio e zelo»"".

Terza guerra d'indipendenza.
Alla Terza Guerra d'Indipendenza l'Arma concorse con 110 uomini e 72 cavalli presso il Quartier Generale del Re. Fornì anche 25 drappelli a piedi e a cavallo con compiti di scorta e polizia militare al seguito dei 4 Corpi d'esercito, le 20 Divisioni e il Corpo volontari. Altri 23 Carabinieri, al comando di un ufficiale, erano aggregati alla Guardia Nazionale in difesa della Valtellina.
In tali circostanze ai Carabinieri furono affidati i compiti di:

Si distinsero in modo particolare il drappello addetto alla divisione volontari (difesa di Edolo ed in Valcamonica) e quello addetto alla 15ª Divisione. I Carabinieri però furono anche in prima linea tra i combattenti di Custoza, Monzambano, Monte Croce, Condino, Borgo Valsugana, Levico e Primolano.

Gli arresti di Giuseppe Garibaldi.
Nel 1867 all'Arma fu affidato l'incarico di fermare Garibaldi due volte: necessità politiche del momento imponevano di tenere ""calmo"" il generale:



La breccia di Porta Pia e la presa di Roma.
Dopo Porta Pia, gli stessi Ufficiali comandanti dei reparti mobilitati, avvalendosi degli stessi uomini, diedero inizio all'organizzazione dell'Arma sia a Roma che fuori la città: la forza dipendeva dalla Legione di Firenze. Il 1º gennaio 1874 fu istituita la Legione di Roma con giurisdizione su Roma, Ancona, L'Aquila, Ascoli Piceno, Macerata e Perugia.

Figura degna di nota per quegli anni è quella del tenente Giacomo Acqua che fu il primo Ufficiale dei Carabinieri in assoluto che entrò in Roma e fu uno degli artefici dell'organizzazione dei Carabinieri nella città. Già decorato di Croce dell'Ordine Militare di Savoia nella lotta al brigantaggio postunitario italiano prima del suo ingresso nell'Arma, cadde in conflitto con alcuni banditi nelle campagne circostanti Genazzano, nella provincia di Roma.

"
"Paniōnios Gymnastikos Syllogos Smyrnīs

Il Paniōnios Gymnastikos Syllogos Smyrnīs (, ""Associazione Ginnastica Pan-Ionica di Smirne"") è una società calcistica greca con sede a Nea Smyrnī, comune della prefettura di Atene. Milita nella Super League greca.

Storia.
I primi anni.
Il club fu fondato nel 1890 a Smirne, allora impero ottomano, sotto il nome di ""Orpheus Music and Sports Club"".
Nel 1893 alcuni membri dell'Orpheus formarono un'organizzazione separata, il ""Gymnasion Club"" e iniziarono ad organizzare competizioni sportive annuali. Nel 1898 l""'Orpheus"" e il ""Gymnasion"" si fusero di nuovo formando il PGSS. Dopo la sconfitta militare greca nella Guerra greco-turca (1919–1922) il club fu trasferito nel comune ateniese di Nea Smyrnī. Il club presto divenne famoso per occuparsi di tutti i principali sport e fu il primo club greco ad istituire una divisione di Atletica leggera femminile nel 1925. Con la graduale trasformazione del calcio e del basket maschile in sport professionistici, il Paniōnios FC e il Paniōnios BC divennero club privati operando sotto gli auspici dei tradizionali ""sport dilettantistici"" della PGSS.

Storia recente.
Il Paniōnios ha passato quasi tutta la sua intera storia nella prima divisione greca (ora chiamata 'Superleague'), essendo stato estromesso dalla massima divisione greca solo due volte nella sua storia ultracentenaria. Il Paniōnios, insieme al Larissa e al PAOK Salonicco, si è spesso classificato nella Zona UEFA-Intertoto, dietro alle ""big"" AEK Atene, Panathinaikos e Olympiakos. Si è quindi affacciata diverse volte sullo scenario europeo.

Nel Panionios sono cresciuti i tre maggiori attaccanti greci degli anni ottanta, ossia Nikos Anastopoulos (poi dell'Olympiakos), Thomas Mavros (poi dell'AEK), e Dīmītrīs Saravakos (poi del ). Altri giocatori famosi cresciuti nel club sono stati Nikos Tsiantakīs (poi dell'Olympiakos) e Takis Fyssas, poi del Panathinaikos e membro della Nazionale greca.

Nel dicembre del 2001 il club fu rinominato in Neos (""""Nuovo"""") Paniōnios FC al fine di evitare la minaccia di retrocessione dalla prima divisione a causa di difficoltà finanziarie.

Il 5 settembre 2008 ingaggia l'attaccante uruguaiano Álvaro Recoba, reduce da un'ultradecennale esperienza nel campionato italiano.

Rosa 2017-2018.
""Aggiornata al 17 gennaio 2018.""


"
"Michail Borisovič Chodorkovskij

Biografia.
Nato a Mosca da Boris Chodorkovskij, ebreo, e Marina, cristiano-ortodossa, entrambi ingegneri, compie brillanti studi e si laurea in ingegneria chimica nel 1986.

Il giovane Chodorkovskij era un fervente patriota e comunista convinto, attivista del Komsomol e perciò ben introdotto nell'apparato sovietico. Iniziò diverse attività imprenditoriali negli anni della glasnost e della perestroika: si impegnò nell'importazione di ""personal computer"" e nel 1988 fondò una banca privata chiamata Menatep. Fu consulente finanziario del primo governo Eltsin. Nei primi anni '90, approfittando dell'inflazione galoppante, fece una piccola fortuna con il commercio di valuta. In quegli anni un ristretto gruppo di uomini d'affari, di cui Chodorkovskij fece parte, e che sono noti - secondo una definizione giornalistica - come oligarchi russi, si impadronì, in modo poco trasparente, delle principali compagnie del paese (specialmente quelle attive nell'estrazione di materie prime), e sulla base di queste acquisizioni costruirono immensi patrimoni personali.

A metà anni '90 Chodorkovskij entrò in possesso della Yukos, una conglomerata impegnata nella produzione di petrolio. La crisi finanziaria russa del 1998 ebbe gravi ripercussioni per gli affari di Chodorkovskij: Menatep fallì e la stessa Yukos ebbe serie difficoltà trovandosi sull'orlo della bancarotta. Con la ripresa economica Chodorkovskij avviò una profonda ristrutturazione di Yukos e nel 2003, anche grazie all'aumento del prezzo del petrolio, divenne l'uomo più ricco di Russia.
L'arresto e la detenzione.
Il 25 ottobre 2003 fu arrestato per frode fiscale. La Yukos in breve perse gran parte del suo valore in borsa, finché - a un anno dalla condanna a nove anni di carcere di Chodorkovskij, avvenuta nel 2005 - finì in bancarotta e gli ""asset"" più importanti vennero rilevati dalla compagnia di stato RosneftNel 2010 Chodorkovskij fu condannato per appropriazione indebita e riciclaggio di denaro, estendendo così la sua carcerazione fino al 2017. 

Il suo fu considerato dalla maggior parte degli analisti e dei media internazionali un processo politico, voluto da Vladimir Putin per sbarazzarsi di uno degli uomini più potenti del paese e che, prima di finire in carcere, aveva apertamente criticato lo stato di corruzione in cui versava la Russia.. 

Amnesty International, denunciando le irregolarità dei processi, ha sempre considerato Chodorkovskij un prigioniero di coscienza.
La scarcerazione e l'esilio.
Il 18 dicembre 2013 la Duma approvò un provvedimento di amnistia per i reati di cui è accusato Chodorkovskij, il quale il 20 dicembre 2013, appena scarcerato, lasciò la Russia alla volta della Germania.

Vive a Londra ed ha recentemente dichiarato: ""Je ne suis plus un insider du pouvoir russe"".

"
"Filosofia dell'informazione

La filosofia dell'informazione (FI) è una nuova disciplina filosofica che riguarda:


Questa definizione è tratta da Luciano Floridi, ""What is the Philosophy of Information?"", ""Metaphilosophy"", 2002, (33), 1/2.

La FI è stata stabilita come una coesiva area di ricerca negli anni novanta, grazie alle ricerche di Luciano Floridi, che è stato anche il primo a coniare e usare l'espressione ""filosofia dell'informazione"" nel senso tecnico sopra indicato.

La FI ha le sue radici storiche nelle ricerche tecniche e filosofiche di Norbert Wiener, Alan Turing, William Ross Ashby, Claude Shannon, Warren Weaver e di molti altri scienziati, informatici e filosofi, risalenti fino ai primi degli anni cinquanta; e successivamente nelle ricerche di Fred Dretske, Jon Barwise, Brian Cantwell Smith e altri.


"
"Strada statale 343 Asolana

La ex strada statale 343 Asolana (SS 343), ora ""strada provinciale 343 R Asolana (SP 343 R)"" in Emilia-Romagna, ""strada provinciale CR ex SS 343 Asolana (SP CR ex SS 343)"" in provincia di Cremona, ""strada provinciale ex SS 343 Asolana (SP ex SS 343)"" in provincia di Mantova e ""strada provinciale BS 343 Asolana (SP BS 343)"" in provincia di Brescia, è una strada provinciale che collega la città di Parma alla Lombardia sud-orientale attraversando longitudinalmente la Pianura Padana.

Storia.
La strada statale 343 venne istituita nel 1962 con il seguente percorso: ""Innesto S.S. n. 9 a Parma - Colorno - Casalmaggiore - Asola - Innesto S.S. n. 236 a Montichiari.""

Attualmente è interrotta tra Casalmaggiore e Colorno per inagibilità del ponte sul fiume Po.

Nel 1991 il punto terminale della strada venne arretrato di circa 1500 metri, dal tracciato originario della SS 236 al nuovo tracciato in variante della stessa strada; il tratto declassificato entrò a far parte della nuova SS 668.

In seguito al decreto legislativo n. 112 del 1998, dal 2001 la gestione del tratto emiliano è passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Parma; la gestione del tratto lombardo è invece passata alla Regione Lombardia, che ha provveduto al trasferimento dell'infrastruttura al demanio della Provincia di Cremona, della Provincia di Mantova e della Provincia di Brescia per le tratte territorialmente competenti.

Percorso.
La strada ha origine a Parma, dalla strada statale 9 Via Emilia; uscita dall'abitato principale, prosegue in direzione nord attraversando gli abitati di San Polo, Colorno e Sacchetta.

Al km 22,256 supera il fiume Po, confine amministrativo tra le regioni Emilia-Romagna e Lombardia (Provincia di Parma e Provincia di Cremona), su di un ponte aperto al traffico il 24 maggio 1958 in sostituzione di un ponte di barche preesistente.

Prosegue quindi attraversando gli abitati di Casalmaggiore (dove vi è l'innesto con la ex strada statale 420 Sabbionetana che conduce a Mantova e l'ex SS 358 verso Viadana, Boretto e Reggio nell'Emilia), San Giovanni in Croce e Piadena (dove interseca l'ex SS 10). Superato il fiume Oglio la ex SS 343 entra in Provincia di Mantova dove tocca gli abitati di Canneto sull'Oglio, Acquanegra sul Chiese, Asola e Casalmoro. 

Nei pressi di Acquafredda la strada entra in Provincia di Brescia proseguendo per Carpenedolo, dove prima di entrare nel centro urbano si ha il bivio con il vecchio tracciato che conduceva al paese stesso e infine a Montichiari, mentre l'attuale scorre esternamente all'abitato e si allaccia alla ex strada statale 236 Goitese e alla ex strada statale 567 del Benaco presso Castiglione delle Stiviere.

"
"Mydaus javanensis

Il tasso malese (Mydaus javanensis) è un mammifero carnivoro della famiglia dei Mefitidi.

È la specie più nota di questo genere, nota in India con il nome di ""teladu"" o ""telegon"" e a Sumatra con quello di ""tellego"" che più o meno corrispondono al nostro nome di «puzzola». Ha un corpo piccolo, dalla dimensione di quello delle martore, una cortissima coda coperta da lunghi peli. La lunghezza del suo corpo è di 36 centimetri, quella della coda di 12 millimetri; l'altezza al garrese è di 14 centimetri. Il colore del pelo è bigio scuro uniforme, ad eccezione della parte posteriore del capo. Una striscia bianca scorre lungo il dorso sino all'estremità della coda corta. La parte inferiore del corpo è più chiara; il pelame è folto e lungo e consiste in una sericea lanugine con ruvidi peli lunghi particolarmente sui fianchi e sulla nuca dove formano una specie di criniera.

Vive esclusivamente sulle alture al di sopra dei duemila metri. Tutti gli abitanti delle montagne lo conoscono perfettamente anche perché sono numerosissimi gli animali di questa specie; al contrario gli abitanti delle pianure non l'hanno mai visto, perché esso non scende mai dalle altezze in cui dimora. Il frumento, le patate e il tabacco, che sono i fondamentali prodotti degli altipiani delle isole in cui il tasso fetente vive, formano il suo cibo principale. Esso scava la sua casa, con abilità e prudenza, a poca profondità sotto la superficie del suolo, preferibilmente tra le radici degli alberi. Il buco ha forma sferica di oltre un metro di diametro, lavorato con perfezione e regolarità. Dal buco centrale partono varie gallerie, con relative uscite alla superficie, della lunghezza di circa due metri; le uscite sono generalmente nascoste da rami e foglie secche. Di giorno sta in casa e dorme; al crepuscolo esce dalla tana e inizia la caccia ai vermi che dissotterra scavando con le zampe anteriori.

I movimenti del tasso fetente sono lenti e pigri ed esso è perciò facilmente catturato dagli indigeni che sono ghiotti della sua carne. Se si vede in pericolo ed è inseguito, esso spruzza il suo liquido puzzolente che giunge anche a 60 centimetri di distanza; il liquido è vischioso ed enorme la sua capacità di volatilizzazione che può appestare un intero villaggio e con un odore forte da essere insopportabile.

Il tasso fetente è mansueto e mite d'indole e, se catturato giovane, può essere facilmente addomesticato. Cagiona seri danni alle colture a causa della sua abitudine di scavare.
"
"Blackout (disambigua)

Un black out o oscuramento, anche blackout, è un'interruzione dell'energia elettrica.
I termini black out o blackout possono anche riferirsi a:


"
"Officine meccaniche (album)

Officine meccaniche è il terzo album in studio del gruppo musicale italiano Le Vibrazioni, pubblicato il 3 novembre 2006 dalla BMG Ricordi.

L'album è stato anticipato dall'uscita del singolo ""Fermi senza forma"", pubblicato solo su internet, seguito dal singolo ""Se"". L'album ha la caratteristica di essere stato registrato interamente in analogico.

"
"Substantia nigra

La substantia nigra, conosciuta anche come sostanza nera di Sömmering, è una formazione nervosa grigia laminare con significato di nucleo, che stabilisce il confine tra piede e tegmento del mesencefalo.

Localizzazione e struttura.
La sostanza nera si trova in posizione intermedia tra il mesencefalo e il diencefalo: come il nucleo rosso, infatti, essa viene convenzionalmente assegnata al mesencefalo, sebbene la sua estremità rostrale si spinga in profondità nel subtalamo. Nello studio del tronco encefalico essa è particolarmente importante, in quanto segna il limite fra il piede, ventralmente, e la callotta, dorsalmente, del mesencefalo.

Il nome ""sostanza nera"" è dovuto alla presenza, nei neuroni che compongono questa struttura, di elevate quantità di pigmento melanico, che conferisce a essi un particolare colore scuro. I neuroni della sostanza nera sono per buona parte dopaminergici: ciò vuol dire che essi utilizzano dopamina al loro terminale presinaptico, per stabilire una sinapsi con gli altri neuroni.

La sostanza nera si compone di due porzioni, distinte secondo un piano frontale:

Significato funzionale.
Sebbene, come già detto, la substantia nigra sia assegnata anatomicamente al mesencefalo, in una classificazione fisiologica essa viene funzionalmente considerata come parte dei nuclei della base, che rientrano tra le formazioni grigie ascritte al telencefalo. La funzionalità della sostanza nera è distinta per le due parti che la compongono.

Pars reticulata.
La porzione reticolata della sostanza nera ospita al proprio interno neuroni GABAergici, e costituisce uno dei due nuclei di output dei nuclei della base, assieme al globo pallido interno. La funzione di entrambi questi nuclei è di veicolare impulsi depressori sull'attività motrice talamica: essi svolgono dunque una funzione di inibizione del movimento. Questa azione viene tuttavia tenuta sotto controllo dall'attività, a sua volta inibitoria, del corpo striato e, pertanto, viene esplicata solo nella via indiretta delle connessioni intranucleari dei nuclei della base.

Afferenze.
Le fibre afferenti alla sostanza nera reticolata provengono dal nucleo caudato e dal putamen (che insieme compongono il corpo striato).

Efferenze.
Le fibre efferenti dalla sostanza nera reticolata si dirigono al talamo, attraverso la ""via nigro-talamica"", e precisamente ai nuclei ventrali anteriore e laterale. Un piccolo contingente di fibre si dirige al tubercolo quadrigemello superiore.

Pars compacta.
La principale stazione verso la quale si dirigono le fibre originate dalla sostanza nera compatta è il corpo striato, parte fondamentale del sistema dei nuclei della base, attraverso la ""via nigro-striatale"": questa via costituisce il cosiddetto ""sistema dopaminergico a proiezione diffusa"".

La via nigro-striatale, a significato modulatorio, possiede recettori di due tipi:

In tal modo, la via nigro-striatale è in grado di eccitare i neuroni della via diretta e di inibire quelli della via indiretta, con un significato globale di facilitazione del movimento.

Afferenze.
Le fibre afferenti alla sostanza nera compatta provengono dal corpo striato (""via striato-nigra"") e dal pallido (""via pallido-nigra""). Altre proiezioni provengono dalla corteccia.

Efferenze.
Le fibre efferenti dalla sostanza nera compatta si dirigono al corpo striato (""via nigro-striatale"").
Le efferenze della regione tegmentale ventrale formano la via Meso-Cortico-Limbica, tra le maggiori proiezioni va ricordata quella al nucleo Accumbens(che fa parte dello striato e del sistema limbico).

Patologie a carico della via nigro-striatale.
La degenerazione dei neuroni dopaminergici della sostanza nera compatta porta alla malattia di Parkinson, in quanto viene a mancare il rigido controllo della via nigro-striatale sulla facilitazione del movimento.

Esistono inoltre in questo nucleo recettori per gli endocannabinoidi, di cui si sa poco. La sostanza nera, infine, è certamente un sito di azione del THC.

"
"Foto Strakosha

Anche suo figlio Thomas è un calciatore che gioca come portiere nella Lazio.

Carriera.
Club.
Ha cominciato a muovere i primi passi da calciatore professionista in Albania, vestendo le maglie del Muratori Tepelena e della Dinamo Tirana, per poi trasferirsi il 1º gennaio 1991 al PAS Giannina che lo acquista per 200 mila euro. (peccato che l'euro non esisteva)

Nazionale.
Dal 1990 al 2005 è stato il portiere della Nazionale albanese, collezionando 73 presenze.
Statistiche.
Presenze e reti nei club.
""Statistiche aggiornate al 25 maggio 2005.""

"
"Domain Name System

Il sistema dei nomi di dominio (in inglese: Domain Name System, DNS), è un sistema utilizzato per la risoluzione di nomi dei nodi della rete (in inglese: ""host"") in indirizzi IP. Il servizio è realizzato tramite un database distribuito, costituito dai server DNS. Il DNS ha una struttura gerarchica ad albero rovesciato ed è diviso in domini (com, org, it, ecc.). Ad ogni dominio o nodo corrisponde un ""nameserver"", che conserva un database con le informazioni di alcuni domini di cui è responsabile e si rivolge ai nodi successivi quando deve trovare informazioni che appartengono ad altri domini.

Ogni nome di dominio termina con un “.” (punto). Ad esempio l'indirizzo ""wikipedia.org"" termina con il punto. La stringa vuota che segue il punto finale è chiamata ""dominio radice"" (DNS root zone). I server responsabili del dominio radice sono i cosiddetti ""root nameservers"". Essi possiedono l'elenco dei server autoritativi di tutti i domini di primo livello (TLD) riconosciuti e lo forniscono in risposta a ciascuna richiesta. I root nameserver sono 13 in tutto il mondo, di cui 10 negli Stati Uniti, due in Europa (Inghilterra e Svezia) ed uno in Giappone.

Descrizione.
Il nome DNS denota anche il protocollo che regola il funzionamento del servizio, i programmi che lo implementano, i server su cui questi girano, l'insieme di questi server che cooperano per fornire il servizio più intelligente.

I nomi DNS, o ""nomi di dominio"", sono una delle caratteristiche più visibili di Internet. L'operazione di conversione da nome a indirizzo IP è detta ""risoluzione DNS""; la conversione da indirizzo IP a nome è detta ""risoluzione inversa"".


Storia.
Il DNS fu ideato il 23 giugno 1983 da Paul Mockapetris, Jon Postel e Craig Partridge; le specifiche originali sono descritte nello standard RFC 882. Nel 1987 vennero pubblicati commenti allo standard RFC del DNS, con i nomi RFC 1034 e RFC 1035 rendendo obsolete le specifiche precedenti.

Nomi di dominio.
Un nome di dominio è costituito da una serie di stringhe separate da punti, ad esempio ""it.wikipedia.org"". A differenza degli indirizzi IP, dove la parte più importante del numero è la prima partendo da sinistra, in un nome DNS la parte più importante è la prima partendo da destra. Questa è detta dominio di primo livello (o TLD, ""Top Level Domain""), per esempio .org o .it.

Un dominio di secondo livello consiste in due parti, per esempio wikipedia.org, e così via. Ogni ulteriore elemento specifica un'ulteriore suddivisione. Quando un dominio di secondo livello viene registrato all'assegnatario, questo è autorizzato a usare i nomi di dominio relativi ai successivi livelli come it.wikipedia.org (dominio di terzo livello) e altri come some.other.stuff.wikipedia.org (dominio di quinto livello) e così via.

Record DNS.
Tipi di record.
Ad un nome DNS possono corrispondere diversi tipi di informazioni. Per questo motivo, esistono diversi tipi di record DNS. Ogni voce del database DNS deve essere caratterizzata da un tipo. I principali tipi sono:

Vi sono anche tipi di record ""di servizio"", necessari al funzionamento del database distribuito:

Nel DNS possono essere immessi altri tipi di record, alcuni folcloristici, come ""LOC"", usato (poco) per riportare le coordinate geografiche di un sito, altri aggiungono funzioni di sicurezza per evitare manomissioni. Per avere riferimenti su tutti questi record vedi ""Tipi di record DNS"".

Record multipli.
Ad uno stesso nome di dominio, possono essere associati contemporaneamente record di tipo diverso, o più record dello stesso tipo. Questo generalmente viene fatto per suddividere il carico di un server molto frequentato su più computer che offrono lo stesso servizio.

Time to live.
I record associati ad un nome di dominio possono cambiare nel tempo, permettendo ad esempio di assegnare un nuovo indirizzo IP ad un server, facendo in modo che questo continui a rispondere al nome già noto agli utenti.

A ciascun record DNS è associato un parametro detto ""time to live"" o TTL (tempo di vita), che indica per quanto tempo questo record può venire memorizzato in un sistema di cache DNS prima che venga considerato scaduto. Quando un server risponde ad una richiesta con un record preso dalla propria cache, assegna alla risposta il time to live residuo del record. Quindi se il record originariamente ha un TTL di 12 ore, e un server risponde ad una richiesta con un dato che ha ottenuto due ore prima, nella risposta metterà un TTL di 10 ore.

Utilizzo dei nomi DNS.
Un nome di dominio, come per esempio ""it.wikipedia.org"", può essere parte di un URL, come <nowiki>http://it.wikipedia.org/wiki/Treno</nowiki>, o di un indirizzo e-mail, come per esempio ""apache@it.wikipedia.org"". È anche possibile connettersi a un sito con il protocollo telnet oppure usare una connessione FTP usando il suo nome a dominio.

Realizzazione.
I DNS implementano uno spazio gerarchico dei nomi, per permettere che parti di uno spazio dei nomi, conosciute come ""zone"", possano essere delegate da un name server ad un altro name server che si trova più in basso nella gerarchia.

I nomi di dominio sono soggetti a determinate restrizioni: per esempio ogni parte del nome (quella cioè limitata dai punti nel nome) non può superare i 63 caratteri e il nome complessivo non può superare i 255 caratteri.

I nomi di dominio sono anche limitati ad un sottoinsieme di caratteri ASCII; in questo modo si impedisce di scrivere nomi e parole con caratteri che non tutti hanno sulla propria tastiera. Per superare questa limitazione, il sistema di IDNA si basa sul modello Punycode, rileva stringhe Unicode in un insieme di caratteri DNS validi, venne approvato dall'ICANN e adottato da alcuni registri.

Zone, deleghe e repliche.
Una zona DNS è una parte dello spazio dei nomi, costituita da un dominio e i suoi sottodomini che non sono a loro volta delegati, che è sotto una stessa gestione amministrativa e quindi è gestita da uno o più server.

La gestione di una zona è delegata dalla zona superiore tramite dei record di tipo NS. Ad esempio, nella zona .org ci sarà una delega per la zona ""wikipedia.org"" ai server DNS che la gestiscono. Per ragioni di ridondanza, ciascuna zona è replicata su più server, e di conseguenza la delega è costituita da più record NS, che indicano che ciascuno dei server indicati contiene le informazioni per quella zona (ovvero è autoritativo per la zona). All'interno di una zona possono essere delegate delle zone di livello inferiore, ad esempio in ""wikipedia.org"" potrebbero esistere deleghe per ""devel.wikipedia.org"" o per ""accounting.admin.wikipedia.org"".

Ogni dominio, quindi, possiede un server DNS autoritativo.

I diversi server che sono delegati per una zona dovrebbero contenere le stesse informazioni, in modo che uno qualsiasi di questi possa rispondere ad una query per un record della zona.

Lo schema di replica tipicamente prevede che ci sia un server ""master"" (primario), che è quello sul quale vengono aggiornate le informazioni, e uno o più server ""slave"" (secondari), che copiano le informazioni dal master quando necessario. Per tener traccia delle diverse ""versioni"" di una zona che possono esserci in circolazione, ed in particolare per permettere ad un secondario di decidere se deve trasferire la zona dal primario, ogni zona ha un numero di serie, che deve essere aumentato ogni volta che vengono fatte modifiche sul primario. Per ottenere il numero di serie di una zona presente su un server, si effettua una interrogazione di tipo SOA. Il secondario confronta il proprio numero di serie con quello del primario, e se quello del primario è superiore trasferisce la zona.

L'operazione di copia di tutti i record di una zona dal master ad uno slave è detta ""zone transfer"", e può essere completo (tutto il contenuto della zona viene copiato) o incrementale (vengono copiati solo i record modificati rispetto alla versione già presente).

Alcune implementazioni di DNS permettono di modificare le zone da qualsiasi server autorevole, propagando le modifiche sugli altri server.

La radice (root) dell'albero dei nomi DNS è la zona. (punto), che è gestita da un insieme di server chiamati appunto root servers.

Ricorsione.
In generale, per ottenere la risoluzione di un nome è necessario partire dalla radice, interrogare uno dei root server nel dominio di primo livello, ottenere il server che lo gestisce, interrogarlo nel dominio di secondo livello, fino a raggiungere il server autorevole per il nome desiderato. Questa tecnica è detta ""ricorsione"".

Caching.
Alcuni server si prestano ad effettuare query ricorsive per conto di alcuni client. Una volta che hanno ottenuto una risposta, memorizzano in una cache tutte le informazioni che hanno imparato, fino alla loro scadenza. Alcune implementazioni del servizio DNS permettono di realizzare i cosiddetti servers ""caching only"", ovvero privi di database proprio, ma utili per reindirizzare ad un server autorevole le query di risoluzione. Tale caratteristica è utile soprattutto quando la risoluzione deve essere effettuata attraverso collegamenti lenti (con velocità inferiore a 500 kbps) o firewall.

Funzioni dei server.
Un server DNS può essere configurato per assolvere ad una o più delle seguenti funzioni:

Origine dei dati.
I dati contenuti in una zona possono essere configurati da uno o più operatori, oppure possono essere alimentati da meccanismi automatici:

DNS dinamico.
Il termine DNS dinamico, o DDNS, indica un insieme di tecnologie che permettono di inserire automaticamente in una zona DNS gli indirizzi di calcolatori che ottengono un indirizzo non predefinito, tipicamente attraverso il protocollo DHCP o PPP. A questo scopo, sono definite query DNS di ""UPDATE"".

In una rete locale, questa funzionalità può essere utilizzata direttamente dai client, è presente nei servizi Active Directory di windows, o può essere configurata usando BIND e il server DHCP di Internet Systems Consortium (ISC).

Il DDNS viene inoltre utilizzato da servizi commerciali per permettere agli utenti dial-up (modem, ADSL) di registrare un nome corrispondente all'indirizzo che viene loro assegnato di volta in volta dal loro provider. In questo modo, un host con indirizzo IP dinamico è sempre raggiungibile. Esistono client DDNS sia sotto forma di applicazioni che all'interno di router destinati al mercato domestico.

Utilizzo.
Per utilizzare il servizio, è necessario configurare su ciascun client uno o più server DNS di riferimento. Questi sono predisposti a effettuare query ricorsive e che effettuano servizi di caching.

Quando un sistema ha la necessità di comunicare con un altro sistema, chiede al server DNS di riferimento di effettuare il processo detto di ""risoluzione"" del nome in un indirizzo IP.
Il server effettua una ricerca all'interno del suo database per ottenere l'indirizzo IP corrispondente al sistema ricercato.

Se il server interrogato possiede l'informazione richiesta, il processo di ricerca termina con l'invio dell'indirizzo IP al richiedente. Se la ricerca ha esito negativo il server effettua una richiesta ""ricorsiva"". 

Implementazione.
Il protocollo DNS è implementato da diversi software. Di seguito alcuni dei più diffusi:

Il DNS utilizza il protocollo di trasporto UDP e la porta 53 per soddisfare le richieste di risoluzione provenienti dagli host.

I server DNS effettuano gli zone transfer usando il protocollo di trasporto TCP e la porta 53. Questa porta viene usata anche quando una query ha una risposta molto lunga.

Il lato client del servizio DNS è normalmente implementato tramite librerie di sistema, che spesso lo integrano con altri servizi di risoluzione, come ad esempio WINS, NIS, o con la consultazione di file locali, in modo che un utente possa utilizzare un nome simbolico in un'applicazione ed ottenere la sua risoluzione in un indirizzo IP senza preoccuparsi di quale strumento è stato utilizzato per ottenere la risoluzione.

Sistema DNS in Internet.
Qualsiasi rete IP può usare il DNS per implementare un suo sistema di nomi privato. Tuttavia, il termine ""nome di dominio"" è più comunemente utilizzato quando esso si riferisce al sistema pubblico dei DNS su Internet. Questo è basato su 13 ""root server"" universali, i cui indirizzi IP sono distribuiti indipendentemente dal DNS tramite un file detto ""root hints"" (letteralmente: indizi per la radice). Da questi server principali, il DNS viene poi delegato ad altri server DNS che si occupano dei nomi all'interno di parti specifiche dello spazio dei nomi DNS.

Dieci dei tredici root server sono, almeno nominalmente, situati negli USA. Tuttavia, dato che l'accesso a molti di essi è realizzato tramite indirizzamento anycast, che permette di assegnare a più computer lo stesso indirizzo IP per fornire un servizio uniforme su vaste aree geografiche, la maggior parte dei server sono in effetti localizzati al di fuori degli Stati Uniti.

Il proprietario di un nome di dominio è rintracciabile in un database chiamato Whois: per molti domini di primo livello un Whois base è gestito dalla IANA, con il Whois dettagliato mantenuto dall'autorità di registrazione che controlla quel dominio. Per i più di 240 domini nazionali l'autorità di registrazione gestisce in esclusiva il Whois per il dominio di competenza.

Politica.
Allocazione delle zone di primo livello.
L'attuale modalità di controllo del sistema DNS offre spesso alcune criticità. Alcuni root servers appartengono a società private (esempio Verisign) anche se la maggior parte sono controllati da università o altri enti (ad esempio la NASA). Non è possibile aggiungere altri root servers, o almeno, non in maniera fisica: a causa di un problema di compatibilità con il protocollo UDP devono essere visibili solo 13 ""zone"" di root servers, ma ogni zona può avere più server.

Utilizzi impropri.
Nel 2009, Paul Vixie, presidente dell'Internet Systems Consortium, ha pubblicato sul sito della Association for Computing Machinery un articolo riguardante pratiche che derivano da interpretazioni sbagliate del concetto di DNS o lo violano deliberatamente.

Manipolazione delle risposte.
Quando un client inoltra una query DNS ad un server ricorsivo, si aspetta di ottenere la risposta ""corretta"", ovvero il valore del record DNS richiesto oppure un messaggio di errore se il nome richiesto non esiste. Questo messaggio è noto come ""NXDOMAIN"" o anche come ""RCODE=3"".

Tuttavia, alcuni gestori di server ricorsivi manipolano le risposte fornite ai propri clienti, , oppure restituendo un indirizzo IP diverso da quello corretto.

Questa tecnica può essere usata con diversi scopi:

Queste tecniche possono essere adottate anche dai gestori di rete, redirigendo le query DNS dirette verso l'esterno su propri server mediante meccanismi di ""destination NAT"" (Network address translation).

Il DNS non è stato progettato per questi utilizzi, pertanto le implicazioni sulla sicurezza degli utenti possono essere negative, in quanto le informazioni personali condivise tra un utente e il sito che sta visitando vengono scambiate anche con siti di terzi, non autorizzati.



"
"Figli dell'Imperatore

Nell'universo fittizio di ""Warhammer 40.000"", i Figli dell'Imperatore sono una legione di Space Marine del Caos che adorano il dio Slaanesh.

Storia.
Fulgrim.
Il bambino, che sarebbe divenuto il Primarca Fulgrim, fu rinvenuto su Chemos, un pianeta privo di risorse naturali. Il mondo era totalmente dipendente dal commercio per il cibo e tagliato fuori dal resto della Galassia da feroci tempeste Warp; il razionamento non bastava a prevenire la lenta morte dei suoi abitanti. Quando la capsula di Fulgrim atterrò sul pianeta, coloro che trovarono il bambino intercedettero per la sua vita con i leader dell'insediamento di Callax, in quanto a causa del razionamento gli orfani venivano lasciati morire.

Con il nome di uno degli dei del pianeta, non più venerato, Fulgrim divenne ben presto una leggenda. Con metà dell'anzianità dei suoi compagni di lavoro, svolgeva tutti i suoi compiti con grande facilità. Imparò rapidamente come funzionava la tecnologia che adoperava e iniziò a modificarla, incrementandone drasticamente l'efficienza. A quindici anni di età Fulgrim era divenuto uno degli Esecutivi a capo dell'insediamento. Quando scoprì il graduale deterioramento di Callax e degli altri insediamenti, Fulgrim decise che avrebbe salvato quel mondo.

Sotto il suo comando, molti ingegneri viaggiarono lontano dalla loro fortezza, riconquistando e riparando molti lontani avamposti minerari. Quando le materie prime ricominciarono ad affluire a Callax, Fulgrim diresse la costruzione di macchinari più sofisticati, che consumavano meno energia. Quando il riciclaggio giunse a un tale punto di efficienza da creare un surplus, per la prima volta in tanti anni, il Primarca portò avanti una riscoperta dell'arte e della cultura, aspetti sacrificati nella lotta per la sopravvivenza. Gli altri insediamenti si allearono con Callax e in una cinquantina d'anni Fulgrim divenne padrone di quel mondo.

Fulgrim viene descritto da Garviel Loken come un bell'uomo, pallido al limite dell'albinismo, con occhi nerissimi e fluenti capelli bianchi.

La Grande Crociata.
Quando l'Imperatore giunse la prima volta su Chemos, Fulgrim gli giurò immediatamente fedeltà, e fu messo a capo della sua Legione. Dall'Imperatore, Fulgrim conobbe il lontano pianeta Terra, la Grande Crociata per reclamare la galassia, e le sue stesse origini.

Viaggiando alla volta di Terra per incontrare la sua nuova legione, Fulgrim seppe che un incidente aveva distrutto la maggior parte dei semi genetici designati per la sua legione, e senza il loro Primarca, rimpiazzarli era un lavoro lungo e laborioso. Fulgrim venne ad incontrare i duecento Space Marine della sua Legione, e le parole che proferì ispirarono così tanto l'Imperatore da spingerlo a chiamare la legione i Figli dell'Imperatore, e gli permise di portare il simbolo dell'aquila con due teste, simbolo personale dell'Imperatore, sulle loro armature potenziate.

Fulgrim era ansioso di dare il suo contributo alla Grande Crociata, ma vista la relativamente piccola dimensione della sua Legione, l'Imperatore li designò sotto il comando di Horus e dei suoi Lupi Lunari. Horus e Fulgrim crebbero l'uno accanto all'altro mentre pacificavano la Frangia Orientale. Successivamente, sostenuto dai suoi nuovi reclutamenti sia da Chemos che dalla Terra, Fulgrim fu presto in grado di condurre da solo una crociata, portando innumerevoli mondi alla luce dell'Imperium

L'Eresia di Horus.
Quando Horus dichiarò che non avrebbe più seguito l'Imperatore, credendolo debole e lontano dalle battaglie combattute nel suo nome, l'Imperatore inviò sette Legioni al completo per scontrarsi col Comandante, e distruggere lui e i suoi seguaci se necessario.

Fulgrim e i Figli dell'Imperatore furono i primi ad arrivare nel sistema di Istvaan, la base avanzata di Horus, e Fulgrim vi incontrò Horus in persona, chiedendogli una spiegazione personale delle sue azioni. Invece, Horus riuscì a portare Fulgrim dalla sua parte. Il rispetto di Fulgrim per Horus permise al Caos di trovare la sua strada nel cuore di Fulgrim, distruggendo la sua lealtà per l'Imperium, e rimpiazzandolo con un desiderio ardente di distruggere l'uomo che separava l'umanità dalla perfezione che Fulgrim desiderava. Slaanesh bisbigliò a Fulgrim, e Fulgrim accettò le promesse del suo nuovo dio.

La putrefazione si diffuse da Fulgrim ai suoi luogotenenti, i Lord Comandanti della Legione, poi alle compagnie e ai capisquadra, ed infine solo una piccola manciata di Marine non seguì Slaanesh ed il primo traditore Horus piuttosto che l'Imperatore. La perfezione divenne perfetto edonismo. Quando le Legioni lealiste arrivarono nel sistema di Istvaan, i Figli dell'Imperatore erano in prima linea nel combattimento, aiutando il massacro dei loro precedenti fratelli.

Tuttavia le ragioni del tradimento di Fulgrim risalgono a ben prima dello scoppio dell'eresia. Fulgrim infatti era entrato in contatto con una razza aliena nota come i Laer, un popolo dal pianeta ricco di risorse e dalla straordinaria tecnologia, ignorando il fatto che gli Xeno erano una società completamente devoluta al culto del principe dei piaceri Slaanesh . Decisi a non arrendersi all'Impero, Fulgrim guidò una campagna che dopo molti sacrifici portò allo stermio degli Xeno. Fu però proprio all'attacco dell'ultimo tempio Laer che Fulgrim trovò una spada, ignorando il fatto che si trattasse di un potente contenitore di un demone maggiore di Slaneesh. Fulgrim, entrando in posesso della spada, iniziò la sua via verso la dannazione, iniziando a sostituirla alla sua arma principale, i sussurri del demone diventarono sempre più forti, e fu durante l'Incontro con Horus che la sua volontà un tempo ferrea venne completamente assoggettata a Slaanesh.

Durante gli eventi di Istvaan V, Fulgrim affrontò il suo fratello e un tempo migliore amico Ferrus Manus, primarca delle Mani di Ferro. Durante il duello Fulgrim, rendendosi conto degli orrori commessi, tentò di liberarsi della spada maledetta, ma si rese conto che ormai non solo aveva preso il sopravvento della sua mente, ma anche del suo corpo. Quando l'ultimo fendente tagliò la testa di Manus, il demone che la spada imprigionava prese il controllo totale del primarca quello, imprigionando il vero Fulgrim in un quadro all'interno della nave Orgoglio dell'Imperatore.

In seguito Fulgrim sarebbe riuscito a capovolgere la situazione, imprigionando a sua volta il demone e riprendendo il controllo del proprio corpo.


Aspetto.
Prima dell'Eresia di Horus, i Figli dell'Imperatore indossavano armature viola scuro, con dettagli color oro. Essi erano la sola Legione che in origine aveva l'onore di fregiarsi del simbolo dell'Imperatore, l'aquila a due teste, sul loro petto. Dopo l'eresia, l'armatura dei marine prese colori più marcati ed eccentrici, spesso differenti tra marine e marine. Rimane molto comune fra loro l'utilizzo del rosa e del nero. Inoltre le loro corazze sono spesso adornate con icone di Slaanesh, borchie, e motivi ondulati.
"
"Italo Petriccione

Biografia.
Esordisce come direttore della fotografia nel 1983 nel documentario ""Virus"" di Cecilia Condolucci e Susanna Francalancia. Ha collaborato dal 1989 in tutti i film diretti da Gabriele Salvatores. 

"
"Opéra-comique

L<nowiki>'</nowiki>opéra-comique è un genere operistico francese che conteneva dialoghi parlati. Essa derivò dal vaudeville dei ""Theatres di St Germain"" e ""St Laurent"" (ed in misura minore dal teatro della ""Comédie-Italienne""). Il genere ebbe inizio con l'opera ""Télémaque"" di Alain-René Lesage del 1715 ed ebbe termine soltanto nel XX secolo.

A Parigi all'epoca essendo autorizzate solo due compagnie teatrali, l'Opéra e la Comédie Française, le compagnie minori che operavano senza licenza nelle fiere diedero vita a questa forma drammatica minore senza l'uso di dialogo, in quanto proibito. Il discorso pertanto veniva condensato in versetti scritti su cartelloni retti da bambini travestiti da Cupido, sospesi sopra il palcoscenico. I versi accompagnati da motivetti popolari venivano poi cantati da alcuni compari mescolati tra il pubblico.
Lesage portò questa forma drammatica al successo e per tale motivo è considerato il fondatore dell'opera comica francese. 

Associate all'omonimo teatro parigino, nonostante il nome, le opéra comique non erano necessariamente di argomento comico o leggero e non va confuso con l'opera buffa italiana che in Francia era chiamata ""opera buffon"", a sua volta diversa dall<nowiki>'</nowiki>""opéra bouffe"" del XIX secolo; una variante senza dialoghi parlati era l'opéra-lyrique (Gounod).

I primi a cimentarsi con questo genere furono François-Adrien Boieldieu (1775 - 1834), Daniel Auber (1782 - 1871) e Adolphe-Charles Adam (1803 - 1856).

Nonostante agli inizi si riferisse a lavori di argomento comico, il termine ""opéra-comique"" fu poi riferito a opere che includevano dei dialoghi non cantati e comprese opere come la ""Médée"" di Luigi Cherubini o ""Carmen"" di Georges Bizet, che non erano assolutamente opere ""comiche"" sotto qualsiasi punto di vista.

Nel 1896 ""La poupée"" di Edmond Audran ha la première al Théâtre de la Gaîté-Montparnasse di Parigi ma nel 1897 ha la prima con Willie Edouin e nelle repliche Edna May nel Prince of Wales Theatre di Londra dove raggiunge 576 recite.


"
"Division Nationale

La BGL Ligue è il torneo calcistico di massima divisione in Lussemburgo. Viene organizzato dalla FLF, la federazione calcistica lussemburghese (in francese ""Federation Luxembourgeoise de Football"") e si disputa ogni anno dal 1909, eccezion fatta per gli anni dell'occupazione tedesca nella seconda guerra mondiale. Il campionato si disputa tra 14 squadre dalla stagione 2006-2007. La squadra più titolata è il bianco-nero Jeunesse di Esch-sur-Alzette, con 28 titoli vinti.

Denominazione.
La competizione fu chiamata ""Championnat Luxembourgeois"" fino al 1913-14. Dal 1914-15 al 1931-32, il campionato fu chiamato ""Première Division"". Divenne poi ""Division d'Honneur"" tra il 1932-33 e il 1956-57. Dalla stagione 1957-58 la competizione è chiamata ""Division Nationale"". La Federazione di calcio lussemburghese (FLF) ha concluso una partership con la banca franco-lussemburghese BGL BNP Paribas fino alla stagione 2019-2020. La Divison Nationale diventa la BGL Ligue.

Le squadre.
Sono 71 le squadre che hanno preso parte alle 94 stagioni di Division Nationale dal 1909-10 al 2015-2016:


Albo d'oro.
Di seguito è riportato l'albo d'oro del campionato lussemburghese di calcio. Dal 1909 a oggi il campionato è stato vinto, almeno una volta, da quindici squadre diverse.

"
"Thelephorales

Thelephorales è un ordine di Basidiomiceti. Questo gruppo contiene alcuni ""funghi ad aghi"", come Hydnellum e Sarcodon (altri sono inclusi nei ""Russulales"") ed altre specie con caratteristiche morfologiche diverse, come ad esempio il ""Polyozellus multiplex"".

I ""Thelephorales"" sono stati determinati attraverso studi filogenetici molecolari, ed hanno tra loro pochi caratteri morfologici in comune.

"
"Giovanni Antonio Amedeo Plana

Biografia.
Plana nacque a Voghera da genitori di origine piemontese, Antonio Maria Plana e Giovanna Giacoboni. A quindici anni fu mandato a studiare a Grenoble, dove divenne amico di Stendhal e si avvicinò al movimento democratico.

Dal 1800 frequentò l'università all'École polytechnique di Parigi, con Lagrange (del quale fu l'unico allievo italiano e più tardi sposò una nipote), Laplace, Legendre e Fourier.
Dal 1811 insegnò astronomia all'Università degli Studi di Torino, ricevendo la cattedra che era stata tenuta da Tommaso Valperga. Insegnò per molti anni, anche Meccanica agli Ufficiali Alievi della Scuola di Applicazione di Torino. In un libro scritto dal Generale Luigi Gianotti di Giaveno in cui parla del Plana lo ricorda come un sublime scienziato, eccentrico e scontroso ma sempre affezionato ai suoi studenti. Nel 1815 l'insegnamento presso l'università venne soppresso e Plana passò alla cattedra di calcolo infinitesimale, che mantenne per il resto della vita.

Nel 1820 fu tra i vincitori di un premio indetto dall'Accademia delle scienze francese per la costruzione di tabelle lunari basate esclusivamente sulla legge di gravitazione universale.

Nel 1831 Plana costruì il Calendario Meccanico Universale che, grazie ad un ingegnoso sistema di ruote dentate, catene e viti, è in grado di identificare un giorno qualunque dall'anno 1 fino al 4000. Non solo, il calendario fornisce anche informazioni riguardanti lunazioni e maree. L'opera, unica al mondo nel suo genere, è conservata presso la sagrestia della cappella dei Mercanti di Torino ed è un strumento ad altissima precisione. Tiene conto di tutte le variabili di calcolo, tra cui il calcolo degli anni bisestili la durata del giorno che dura 23 ore 56 minuti e 4 secondi che influisce sulla data di lunazioni, il mese lunare (che fornisce informazioni sulla Pasqua) è di soli 29 giorni e mezzo circa e non coinciderà mai con i mesi solari, la diversa velocità di rotazione della Terra durante le stagioni. Tenendo conto di tutto questo egli calcolò che vi è un ciclo identico ogni 28 anni. Tutte queste informazioni sono scritte su dei rulli girevoli che nel complesso contengono oltre 40.000 dati. La complessità del calendario e la mole di dato memorizzati fa sì che .

Tra le sue ricerche più importanti vanno ricordati gli studi sulla teoria del movimento della Luna, inizialmente insieme con Francesco Carlini e poi pubblicati da solo nella ""Théorie du mouvement de la lune"" (1832), quelli di geodesia, e diverse altre ricerche nei campi dell'analisi, della fisica matematica e della meccanica celeste. Fra i suoi primi lavori figura uno studio sul calcolo delle probabilità, apparso a Torino nel 1821.

Fu in pratica il fondatore dell'osservatorio astronomico di Torino (che prima di lui era solo un'estensione della cattedra di astronomia), di cui promosse la costruzione su una delle torri di Palazzo Madama, in piazza Castello e che diresse per più di mezzo secolo.

Dal 1851 alla morte fu presidente dell'Accademia delle Scienze di Torino. Fu inoltre socio dell'Accademia dei XL, dell'Académie des Sciences di Parigi e delle Royal Society di Londra (dal 1827) e Edimburgo (dal 1835). Fu conosciuto come una persona orgogliosa e non formò allievi veri e propri, anche se studiarono con lui Menabrea e Felice Chiò.

È sepolto nel Cimitero monumentale di Torino.

Riconoscimenti.
Ottenne numerosi riconoscimenti in Italia e all'estero, come la medaglia Copley della ""Royal Society"" (1834), la Medaglia d'Oro della Royal Astronomical Society (1840), varie decorazioni, il titolo di barone e la nomina di senatore nel primo Senato italiano (1861).

Il cratere Plana della Luna ha preso il suo nome. La città di Torino, e la sua città natale, gli hanno intitolato una via e una scuola. A Giovanni Plana è, inoltre, intitolato il liceo classico di Alessandria.


"
"Luca Antonini

Biografia.
È sposato con Benedetta Balleggi da cui ha due figlie: Sofia Viola nata a Massa il 6 settembre 2007 e Viola Maria, quest'ultima nata il 22 marzo 2010.

Caratteristiche tecniche.
Era un giocatore polivalente che sapeva ricoprire sia il ruolo di terzino che di esterno di centrocampo sulla fascia sinistra e all'occorrenza anche destra.

Carriera.
Club.
Inizi al Milan e prestiti.
Cresciuto nelle giovanili del Milan, con la formazione Primavera della squadra rossonera ha vinto il Torneo di Viareggio 2001 nel quale ha segnato 3 reti tra cui la seconda del Milan nella finale vinta per 3-1 contro il Vitória. All'inizio della stagione 2001-2002 è stato ceduto in prestito al Prato, in Serie C2, dove ha totalizzato 26 presenze e 3 reti e ha ottenuto il primo posto in campionato e la conseguente promozione in Serie C1. Nella stagione 2002-2003 ha collezionato 17 presenze e 1 gol in Serie B all' di Gigi Simoni, ottenendo la promozione in Serie A e ritagliandosi un ruolo da titolare nella seconda parte del campionato, dopo un girone d'andata trascorso come riserva.

Nell'estate del 2003 si è trasferito alla Sampdoria in comproprietà con i rossoneri, dove è sceso in campo solamente in 7 partite nel ruolo di vice Gasbarroni sulla fascia e ha realizzato un gol. L'anno seguente è tornato a giocare in Serie B, prima al , dove ha segnato una rete in 15 partite disputate fino a gennaio, e poi nel , con cui ha totalizzato 22 presenze e 3 gol.

Nell'agosto del 2005 il Milan lo ha prestato all', dove nell'arco della stagione ha segnato 3 gol in 39 partite. Alla fine della stagione 2005-2006 è stato preso in prestito dal .

Nell'estate del 2007 il Milan ha rilevato la metà posseduta dalla Sampdoria e lo ha ceduto in comproprietà all'Empoli, assieme all'altro giovane Abate, anche lui prodotto del vivaio rossonero. Con l'Empoli Antonini ha esordito nelle coppe europee il 20 settembre 2007, in occasione della partita di Coppa UEFA Empoli-Zurigo (2-1), nella quale ha anche realizzato la rete del momentaneo 2-0 su rigore al 49º minuto. Durante la stagione, terminata con la retrocessione dei toscani in Serie B, è stato spesso arretrato alla linea a quattro di difesa e utilizzato nel ruolo di terzino sinistro per sopperire alle assenze di Tosto e Raggi.

Ritorno al Milan.
Il 9 giugno 2008 è stato riscattato dal Milan in cambio della seconda metà del cartellino di Marzorati, già in comproprietà con i toscani.

L'8 dicembre 2009 ha esordito in Champions League in Zurigo-Milan 1-1, partita valida per l'ultima giornata della fase a gironi dell'edizione 2009-2010.
Per via degli infortuni di alcuni compagni, Antonini è diventato, per un periodo, titolare nel ruolo di terzino sinistro ed è riuscito a inanellare una serie di buone prestazioni per le quali gli è stato offerto un prolungamento di contratto fino al 30 giugno 2014 accettato dal giocatore. Il 15 maggio 2010, in occasione della sua centesima presenza in Serie A, ha segnato il suo primo gol in maglia rossonera a San Siro contro la Juventus (3-0). Il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la Roma.

Il 6 agosto 2011 ha vinto la Supercoppa italiana con il Milan battendo l'Inter a Pechino per 2-1.

In totale con la maglia rossonera ha giocato 111 partite, andando a segno in una occasione.

Genoa.
Il 31 agosto 2013 è passato a titolo definitivo al Genoa, firmando un contratto triennale fino al 30 giugno 2016, nell'ambito dell'operazione che ha portato Valter Birsa, scelto come contropartita tecnica dell'affare, a Milano. Ha scelto di indossare la maglia numero 3. Ha esordito con la casacca rossoblu il 15 settembre seguente, realizzando un gol in occasione del derby di Genova contro la Sampdoria (sua ex squadra) vinto per 3-0. A partire dalla settima giornata, con l'avvento di Giampiero Gasperini alla guida del Genoa al posto di Fabio Liverani, viene schierato terzo difensore a destra nel 3-4-3 del mister. Chiude la stagione con 26 presenze e 2 gol.

La stagione successiva fa il suo esordio in campionato il 21 settembre 2014 in occasione della vittoria casalinga (1-0) contro la Lazio e segna il suo primo gol contro la Juventus il 29 ottobre al 94°, portando la squadra ligure alla vittoria contro i bianconeri che mancava da cinque stagioni dall'11 aprile 2009.
Il 12 febbraio 2015 viene messo fuori rosa dalla società che gli rimprovera il rifiuto al possibile trasferimento al Watford (società che milita nella Football League Championship, la seconda divisione del campionato di calcio inglese).

A fine agosto del 2015, non rientrando più nei piani del tecnico Gasperini, rescinde il contratto con la squadra rossoblù.

Ascoli.
Il 4 settembre firma un contratto biennale con il club marchigiano dell'Ascoli, neopromosso in Serie B.
Segna l'unico gol con la squadra marchigiana il 15 settembre 2015 nella partita Ascoli-Virtus Entella vinta proprio grazie al suo gol.

Livorno.
Il 1º febbraio 2016 si trasferisce in prestito al Livorno sempre in Serie B dove firma un contratto fino a fine stagione.

Prato.
Il 22 luglio 2016 viene ufficializzato il suo passaggio al , squadra militante in Lega Pro e ritorna nella città toscana dopo quattordici anni. Decide però di ritirarsi dal calcio giocato il 23 novembre, entrando nello staff del settore giovanile dei ""Lanieri"".

In carriera ha totalizzato complessivamente 180 presenze e 4 reti in Serie A e 125 presenze e 9 reti in Serie B.

Nazionale.
Antonini ha giocato nel 1999 una partita amichevole con la Nazionale italiana Under-17 contro i pari età svizzeri e nel biennio successivo 4 gare con la Nazionale italiana Under-18, 2 nel 2000 valide per le qualificazioni al Campionato Europeo Under-18 2001 in Polonia e altrettante amichevoli l'anno seguente.

Il 6 agosto 2010 ha ottenuto la prima convocazione nella Nazionale maggiore da parte del nuovo CT Cesare Prandelli per la partita amichevole contro la del 10 agosto, senza scendere in campo.

Statistiche.
Presenze e reti nei club.
""Statistiche aggiornate al 23 novembre 2016.""

"
"Francesco Gaetano Incontri

Biografia.
Nacque a Volterra il 19 marzo 1704.

Il 5 maggio 1738 fu eletto vescovo di Pescia.

Il 29 maggio 1741 fu promosso arcivescovo di Firenze.

Personalità dotata di notevole intelligenza e amore per lo studio, si era dedicato alle ricerche in campo filosofico. Fu molto amato per la sua profonda religiosità e la capace guida della diocesi. Non tenne sinodi, ma compì un'accurata visita pastorale. Papa Clemente XII lo nominò presidente degli esami sulle virtù del beato Giuseppe Calasanzio; Benedetto XIV ebbe grande stima di lui e della sua cultura. Nel conclave del 1769 fu giudicato ""meritevole"" dell'elezione al papato. Pio VI in una sua lettera lo chiamò ""venerabile"".

Di lui restano molti scritti di carattere filosofico e teologico. Compose l'aureo libro ""delle Azioni umane""; la ""Spiegazione Teologica, Liturgica, e Morale delle Feste""; scrisse ""Saggi appartenenti alle sacre Ordinazioni"". Tradusse alcune lettere del padre Seedorf per confutare alcuni principi di eresia.

Morì il 25 marzo 1781 e venne sepolto nel Duomo di Volterra, sua città natale.




"
"Fiorentino Palmiotto

Carriera scacchistica.
Nel 1952 vinse il Campionato Regionale emiliano.
Nel 1958, al torneo della Spezia, conseguì il titolo di Maestro a tavolino.
Ha vinto il Campionato Italiano di gioco ""lampo"" nel 1965, il Campionato Italiano a squadre nel 1972 come capitano della squadra di Bologna e il Campionato Italiano ""over 60"" nel 1993, 1994 e 1995
Fra i tanti tornei vinti, ricordiamo quello di San Benedetto del Tronto del 1965 e quello di Rovigo del 1976.
Ha fatto parte più volte della squadra italiana alle Olimpiadi scacchistiche.
Nel 1991 è stato nominato Arbitro Internazionale.
È stato consigliere nazionale della FSI.
Maestro ASIGC del gioco per corrispondenza, nel 1964 ha vinto il 16º Campionato italiano per corrispondenza.
Intensa la sua attività di divulgatore del gioco degli scacchi, anche attraverso la pubblicazione di libri di ricerca storica e di interesse didattico.




"
"Giro d'Italia 2007

Il Giro d'Italia 2007, novantesima edizione della ""Corsa Rosa"", si è svolto in 21 tappe dal 12 maggio al 3 giugno 2007, per un totale di 3 486 km, ed è stato vinto da Danilo Di Luca.

Di Luca, abruzzese della Liquigas, si è imposto in 92 ore, 59 minuti e 39 secondi (alla media di 37,515 km/h), precedendo nella classifica finale il lussemburghese Andy Schleck (CSC) di 1'55"" e il veterano Eddy Mazzoleni (Astana) di 2'25"".

Di Luca si è aggiudicato due tappe, la quinta, con arrivo al Santuario di Montevergine, e la dodicesima, con arrivo a Briançon, più la cronometro a squadre de La Maddalena, vinta dalla Liquigas. Soprattutto nelle ultime frazioni ha mostrato le sue qualità di passista, amministrando il vantaggio accumulato in precedenza e replicando agli attacchi degli avversari, in particolare dei corridori della Saunier Duval-Prodir, aggiudicatisi quattro tappe e piazzatisi al primo posto nella classifica a squadre.

Resoconto degli eventi.
Il Giro aveva preso il via dalla Sardegna l'ultima volta nel 1991. Caprera è stata scelta come località di partenza per commemorare il bicentenario della nascita di Giuseppe Garibaldi, sepolto proprio nell'isola.

La Cima Coppi è stata ancora una volta il Colle dell'Agnello (quota 2.744 m, scalato nella 12ª tappa). Rispetto ai passati percorsi, poco spazio è stato riservato ad arrivi allo sprint (cinque vinti da Alessandro Petacchi). Ben cinque gli arrivi in salita, tre le cronometro (di cui una a squadre - 1ª tappa - e una cronoscalata - al Santuario d'Oropa posto alla 13ª tappa).

Due i giorni di riposo: il 15 (per permettere il trasferimento degli atleti dalla Sardegna alla Penisola) e il 28 maggio (dopo la ""fase"" dolomitica). Due sono stati anche gli sconfinamenti: durante la 12ª tappa si è arrivati a Briançon, in Francia, mentre il 29 maggio (16ª tappa) si è giunti in Austria, a Lienz.

In questa edizione del Giro è stata reintrodotta la maglia bianca (mancava dal 1994, con Evgenij Berzin ultimo vincitore di questa speciale classifica) che ha premiato Andy Schleck come il corridore più giovane (nato dal 1982 in poi) meglio piazzato in classifica generale.

198 erano i corridori iscritti (197 partenti), suddivisi in 22 squadre (19 del circuito UCI ProTour, 3 invitate) da 9 componenti ciascuna.

Il numero uno, assegnato solitamente al corridore vincitore della precedente edizione, quest'anno è stato affidato a Paolo Bettini (detentore della maglia iridata), poiché Ivan Basso non ha preso parte alla kermesse. Ultimo della classifica, al 141º posto, è giunto il giovane Oscar Gatto (Gerolsteiner) a 3.41'39"" da Di Luca.

Il corridore più anziano del Giro 2007 è stato Andrea Noè, che a 38 anni ha vestito anche la maglia rosa; il più giovane Ivan Rovny della Tinkoff, classe 1987.

Erano previsti abbuoni (salvo per le tappe a cronometro) all'arrivo di 20, 12 e 8 secondi ai primi 3 classificati e ai Traguardi Garibaldi (6"", 4"" e 2""), che vanno a sostituire in questa edizione i traguardi Intergiro e Gazzetta 110. Contrariamente alle scorse stagioni, per questo traguardo (vinto dal russo della Tinkoff Michail Ignat'ev) non è stata assegnata alcuna maglia.


Cronometro a squadre, disputata su un percorso vallonato (pendenze massime 10% a metà percorso) e tecnico disposto tra le isole dell'omonimo arcipelago.

Dettagli delle tappe.
1ª tappa.
La tappa è stata vinta dalla Liquigas di Danilo Di Luca, che ha staccato l'Astana capitanata da Paolo Savoldelli ed Eddy Mazzoleni di 13"". La maglia rosa è andata ad Enrico Gasparotto, altro uomo Liquigas, primo della sua squadra a tagliare il traguardo di La Maddalena. Diverse le cadute, tra cui quella di Yaroslav Popovych (Discovery Channel), senza conseguenze.


Il percorso odierno ha seguito la costa nord - occidentale sarda. Dopo il passaggio da Alghero, lievi strappi con discese tecniche fino all'arrivo.

2ª tappa.
Un gruppo di fuggitivi della ""prima ora"", sgranatosi, è stato raggiunto ad una decina di chilometri da Bosa dal plotone. Diversi scatti sono susseguiti fino agli ultimi chilometri, ma la ""Milram"" ha tirato il gruppo alla volata, nonostante una drammatica caduta ai 1200 m dall'arrivo. La vittoria di tappa è andata a Robbie McEwen, che ha avuto la meglio su Paolo Bettini e Alessandro Petacchi. Danilo Di Luca, per il computo dei migliori piazzamenti, indossa il simbolo del primato.


La frazione si è svolta in buona parte nella neonata (oggi soppressa) provincia del Medio Campidano, per concludersi a Cagliari. Dopo il passaggio da Villasimius, il percorso ondulato lascia spazio ad una lunga pianura, fino all'arrivo. L'ultimo chilometro era in lastricato.

3ª tappa.
La tappa è stata movimentata da una fuga di cinque corridori al primo chilometro. In due (Giovanni Visconti della Quick Step-Innergetic e Michail Ignat'ev della Tinkoff) hanno resistito fino a 4 km dall'arrivo, dove Alessandro Petacchi si è imposto in volata, guadagnando anche la maglia ciclamino. La maglia di leader torna a Gasparotto, sempre grazie ai migliori piazzamenti.


La tappa ha seguito la Costiera amalfitana e la Penisola sorrentina, dove era posto sul Picco Sant'Angelo il GPM di terza categoria. Dopo essere giunti nell'entroterra campano e passati per Avellino, parte la salita del Santuario di Montevergine: 14 km al 5% di pendenza media. L'ultimo a vincere in questa sede (che ha visto tre volte l'arrivo del Giro) fu Damiano Cunego nel 2004.

4ª tappa.
La frazione è stata vinta da Danilo Di Luca (che guadagna la maglia rosa) in una volata ristretta su Riccò e Cunego. Inconcludenti la fuga da lontano di tre atleti (tra cui Pavel Brutt che guadagna punti utili alla classifica GPM) e vari scatti dal gruppo sull'ultima ascesa (importante quella di Julio Alberto Pérez Cuapio). Una caduta ai 70 km dall'arrivo, causa pioggia, ha coinvolto circa 60 corridori, tra cui Axel Merckx, Enrico Gasparotto e Paolo Bettini.


Il Giro dedicato a Giuseppe Garibaldi ha tra le sedi di partenza di tappa Teano. Il percorso della frazione, pressoché piatto, sfiora Cassino e attraversa la Provincia di Frosinone, per terminare a Frascati (già sede d'arrivo di tappa di Giro e Tirreno-Adriatico e dei campionati del mondo nel '55). Unica asperità una salitella a 17 km dal traguardo (terza categoria).

5ª tappa.
La tappa si è conclusa in volata. Buffaz e Ignatiev tentano la fuga da lontano, con il primo che non mantiene il passo del russo. Entrambi vengono ripresi e, ai 20 km dal traguardo, inizia una serie di scatti (prima Rabon, poi Sella - primo sul GPM - e Serrano), conclusasi con il tentativo di Aggiano a 3 km. In volata si impone Robert Förster (""Gerolsteiner"") su Hushovd e Petacchi (che riprende la ""ciclamino"").


Percorso movimentato, con le scalate del Terminillo (vetta storica del Giro) a metà strada, della Forca Capistrello e della Forca di Cerro, la cui ascesa presentava uno strappo del 17%. La corsa rosa non transitava dal 2004 a Spoleto (vittoria di Robbie McEwen).

6ª tappa.
Prima fuga in porto del Giro 2007. Cinque i fuggitivi, che ottengono sulla seconda ascesa un vantaggio massimo di 7' 55"" sul gruppo maglia rosa. Nel tratto duro della Forca di Cerro, il gruppo di testa si fraziona, lasciando strada libera a Marco Pinotti (""T-Mobile"") e Luis Felipe Laverde Jimenez (""Ceramiche Panaria - Navigare""). I due arrivano per primi a Spoleto, con Pinotti che cede la vittoria al colombiano, accontentandosi della maglia rosa, strappata a Danilo Di Luca. Il gruppo trainato da Alessandro Petacchi giunge a 7'09"".


È la tappa più lunga del Giro, che ha presentato come unica asperità il valico Croce a Mori, salita lunga ma impercettibile. L'arrivo è posto nell'Autodromo del Mugello, percorso interamente dai corridori, dove si è arrivati già nel Giro del '77.

7ª tappa.
Nella lunga tappa, dopo 40 km parte una fuga di quattro corridori, che acquisiscono un vantaggio massimo di 11' sul gruppo della maglia rosa. Quest'ultimo impone successivamente un ritmo veloce, andando a riprendere i fuggitivi e garantendo un arrivo in volata: sulla linea d'arrivo del ""Mugello"", s'impone Alessandro Petacchi, su Thor Hushovd e Paolo Bettini.


Percorso divisibile in due parti: la prima presenta due scalate (Passi della Futa e Sestola) con molti ""mangia e bevi"" (2000 m complessivi di dislivello); la seconda è totalmente pianeggiante fino al traguardo di Fiorano, sotto il quale si è passati due volte. Ai 20 km dall'arrivo, si è percorso il Circuito della Ferrari.

8ª tappa.
Dopo 24 km è partita una fuga di 27 corridori (tra cui Bettini, Sella, Hincapie, Bruseghin e Noè), poi ridotti a 22 (Riccò era tra questi), andata in porto. Arvesen ha battuto Bettini (che, a sua volta si era lanciato all'inseguimento di Sella) allo sprint, prendendone bene la scia. La maglia rosa, Pinotti, arriva in gruppo a 4' 19"", quanto basta per mantenerla. Molto più indietro McEwen, a 24', in difficoltà già sulla prima ascesa.


Anche questa tappa ha presentato un tratto collinare (con un GPM), nello scavalcare l'Appennino, e un altro in piano, lungo la Versilia. L'ultima volta che il Giro è arrivato a Camaiore era il 2002.

9ª tappa.
Il gruppo ha proceduto ad andatura amatoriale fino al GPM, dove sono partiti lungo la discesa cinque corridori, ridottisi a quattro. I fuggitivi sono stati poi ripresi a 5 km dall'arrivo dal plotone, regolato in volata da Danilo Napolitano (""Lampre - Fondital"") su McEwen e Petacchi.


La tappa ha percorso la Riviera ligure fino a Genova, passando per le Cinque Terre e sorvolando Portofino. 3 Gran Premi della montagna, compreso l'inedito arrivo in salita della Madonna della Guardia.

10ª tappa.
Una fuga di 6 corridori (tra cui George Hincapie) anima buona parte della corsa dal 70° chilometro. Il gruppo tira e raggiunge i battistrada sull'ultima salita. Qui rompe gli indugi prima Danilo Di Luca (""Liquigas""), che subito si rialza, poi Andy Schleck (""CSC"") in compagnia di Emanuele Sella (""Ceramiche Panaria""), ripresi da uno scatto secco di Leonardo Piepoli (""Saunier Duval""). I suoi compagni Riccardo Riccò e Gilberto Simoni controllano la situazione, rilasciando Di Luca (2°). Alle spalle di Piepoli, arrivano alla spicciolata. Andrea Noè è nuova maglia rosa a 38 anni.


Classica tappa di trasferimento, completamente pianeggiante, ad un giorno dalla prima tappa alpina. Si arriva a Pinerolo, dove nel Giro del '49 Fausto Coppi compì una delle sue imprese più celebri.

11ª tappa.
Il gruppo è rimasto tranquillo sul percorso, riprendendo l'unico fuggitivo di giornata (Buffaz della ""Cofidis"", colto nella fuga da una crisi dovuta allo stress) ai meno 15. Arrivo in volata, sull'asfalto umido: Petacchi vince su Balducci e McEwen, ma proprio sulla linea d'arrivo cade Trussov della ""Tinkoff"", provocando l'""effetto domino"" su buona parte del plotone. Coinvolto senza conseguenze Noè. Paura per Paolo Bettini e Yaroslav Popovych. Paolo Savoldelli urta la balaustra e compromette le proprie possibilità di classifica: nei giorni seguenti farà da gregario per il suo compagno Eddy Mazzoleni.


La frazione ha presentato la Cima Coppi (Colle dell'Agnello, 2744 m), la scalata dell'Izoard e il muro finale di 1,5 km a Briançon. Primo sconfinamento del Giro 2007.

12ª tappa.
Dopo 14 km scattano in due (Le Boulanger e Riblon), guadagnando un vantaggio massimo di 17' 30"" sulle prime rampe dell'Agnello. Qui inizia il forcing della ""Saunier Duval - Prodir"", che screma il corposo gruppo degli inseguitori, con Riccardo Riccò che, esaurito il suo lavoro, perde contatto. Rimangono appena in 7 a seguire i battistrada sull'Izoard, dove questi ultimi verranno ripresi alla spicciolata e dove toccherà a Stefano Garzelli e Leonardo Piepoli cedere. A Briançon scatta Di Luca: gli resiste solo Gilberto Simoni, che comunque verrà sconfitto dall'atleta abruzzese per circa mezza bicicletta.


Breve cronoscalata da Biella al Santuario di Oropa lunga 12,8 km che presenta pendenze massime del 13%. L'ultima volta il Giro vi giunse nel '99, con una delle ultime vittorie di Marco Pantani.

13ª tappa.
La cronometro è stata vinta da Marzio Bruseghin, campione italiano di specialità, che si è imposto su Leonardo Piepoli per un solo secondo e guadagna il secondo posto in ""generale"". Con 8"" di ritardo, Danilo Di Luca (terzo di giornata), mantiene il possesso di maglia rosa e verde. Buone le prestazioni degli scalatori, solitamente meno capaci nelle classiche cronometro.


Tappa di 198 km da Cantù a Bergamo, che ripercorre a grandi linee il Giro di Lombardia. Si è affrontata la salita più lunga del Giro, il Passo di San Marco (26,7 km).

14ª tappa.
Sul Passo San Marco, dopo pochi chilometri, partono in fuga 11 corridori, tra cui Paolo Bettini e Kurt-Asle Arvesen (già protagonisti nella tappa di Fiorano). Nella discesa successiva escono i compagni di squadra Paolo Savoldelli ed Eddy Mazzoleni; subito a ruota Stefano Garzelli e Gilberto Simoni, che raggiungono i battistrada. Sulla seconda salita (Dossena) il vantaggio del gruppo di testa sul ""maglia rosa"" trainato da Di Luca, in compagnia di Schleck e Cunego è di 1'. Simoni tenta la sortita sullo strappo di Bergamo Alta, prendendo un discreto vantaggio su Garzelli, che lo rimonta solo negli ultimi 50 m, vincendo la frazione. Simoni guadagna 50"" su Di Luca, salendo in quinta posizione.


Classica tappa dolomitica, prima del secondo giorno di riposo, con la scalata di 4 GPM, compreso l'arrivo in salita (Passo San Pellegrino, Passo Giau, Passo Tre Croci e l'arrivo delle Tre Cime di Lavaredo). Oltre 5000 i metri di dislivello, con l'ultima ascesa che presenta punte massime del 18%. Diciotto anni fa (ultima volta che il Giro ha fatto tappa sopra Misurina) si impose il colombiano Herrera.

15ª tappa.
Tappa movimentata sulla prima ascesa, grazie alla fuga di Riccardo Riccò e Leonardo Piepoli della ""Saunier Duval"", subito agganciati da Iván Parra e Julio Alberto Pérez Cuapio. I quattro rimontano sui fuggitivi della prima ora, guadagnando un vantaggio massimo di 4' 10"" sulla maglia rosa. Danilo Di Luca rimane senza gregari sulle successive salite, ed è costretto a difendersi e tirare un ristretto plotone. Nella discesa del Giau Savoldelli aiuta Mazzoleni a sferrare un attacco, guadagnando alcuni minuti. Quest'ultimo diventa per un breve tratto ""leader"" virtuale del Giro (con oltre 3' 15"" di vantaggio su Di Luca). Sulla salita delle ""Tre Cime"" Riccò vince la tappa, affiancato dalla nuova maglia verde Piepoli; negli inseguitori Di Luca trova la forza di scattare, recuperando secondi su Mazzoleni (nuovo 2° in classifica generale) e guadagnandone altri sui corridori pretendenti al titolo.


Mero ""trasferimento"", con il passaggio sul GPM di Passo di Campolongo dopo 45 km, il varco della frontiera in Austria (secondo sconfinamento del Giro) e gli strappi che portano al Bannsberg. Da Lienz, dove nel '94 Michele Bartoli ottenne la prima vittoria nella ""corsa rosa"", si snoda un circuito di 15 km, completamente pianeggiante.

16ª tappa.
Il gruppo parte con ""riserva"": sul Passo di Campolongo si teme la neve, pertanto nessuno scatto fino a Dobbiaco. Qui Mangel (""AG2R"") rompe gli indugi, seguito in più riprese da una dozzina di corridori, che si compattano in più gruppetti. All'inizio degli strappi del Bannberg scatta dal plotone Stefano Garzelli, in ritardo di oltre 20' in classifica generale. Riesce a sopravanzare tutti i fuggitivi e vincere la tappa con 1' sui più immediati inseguitori e 8' 10"" sulla maglia rosa, che ha lasciato spazio.


Il percorso ha previsto il ritorno in Italia dopo il passaggio sul Passo di Monte Croce Carnico. La lunga discesa ha portato in Friuli, dove si sono scalato il muro di Tualis (3,5 km al 10%) e lo Zoncolan (10 km al 13% di media e punte del 22%), partendo da Ovaro. Gilberto Simoni vinse nel 2003 in solitaria, scalando il monte dal versante opposto e meno duro.

17ª tappa.
Dopo 40 km partono in fuga 12 corridori, tra cui Massimo Codol, Dario David Cioni e il solito Paolo Bettini. L'alta media porta gli atleti relativamente presto sulle pendici dello Zoncolan. I battistrada vengono ripresi alla spicciolata da Gilberto Simoni, Leonardo Piepoli e il sorprendente Andy Schleck, che acquisiscono margine su Damiano Cunego e un Di Luca sulla difensiva. All'ultimo chilometro, Piepoli lancia il suo capitano, che bissa il successo del 2003.


Nessuna asperità, essendo il percorso totalmente pianeggiante. Arrivati a Riese Pio X, si è percorso per due volte un anello di 17 km.

18ª tappa.
Una fuga di 7 corridori (tra cui Francisco Vila) è stata ripresa a pochi chilometri dal traguardo. Arrivo in volata con 2 cadute agli 800 e 500 metri. Alessandro Petacchi, subito al vento a causa delle suddette cadute, mantiene la posizione e vince, incrementando i punti per la maglia ciclamino.

Per 90 km il percorso era pianeggiante. Da Schio si è saliti fino al Pian delle Fugazze (pendenze massime del 15%). Poi lunghissima discesa fino a Riva del Garda, passando per Rovereto e morbida e breve risalita verso Passo Ballino, trampolino di lancio verso il traguardo.

19ª tappa.
La bagarre inizia sul Pian delle Fugazze: Piepoli e Di Luca fanno movimento, prima dello scatto di Mazzoleni, placcato dagli uomini di classifica. Vi è selezione e molti perdono contatto nel gruppo principale. Lungo la discesa, partono in momenti diversi una dozzina di corridori. Iban Mayo rimarrà solo in testa sul Passo del Ballino, regalando la quarta vittoria per la ""Saunier Duval"" timonata da Pietro Algeri.

La terza cronometro del Giro ha seguito lo stesso percorso dei Mondiali 2004 di specialità. Il primo segmento presenta un tratto al 10% (Costermano), poi 30 chilometri pianeggianti, con arrivo nei pressi dell'Arena. Nel 1984 Francesco Moser qui vinse il suo unico Giro.

20ª tappa.
È Paolo Savoldelli a dominare l'ultima prova a tempo del Giro, anticipando il compagno di squadra Eddy Mazzoleni (che guadagna il 3º posto in classifica generale, scalzando Simoni e Cunego) e il più quotato David Zabriskie. Di Luca si difende su Schleck e ipoteca la corsa rosa.


Ultima tappa con consueto finale a Milano, con il circuito lungo 5 km di Corso Venezia da ripetere dieci volte. Unico GPM è stato il poco pericoloso Passo Tre Termini, nei pressi di Iseo.

21ª tappa.
Gli scatti dei corridori nei primi chilometri erano dovuti a ""visite parenti"". Passerella finale che ha portato al trionfo del Giro Danilo Di Luca e alla vittoria di tappa Alessandro Petacchi, alla quinta volata vincente.


"
"Rossano Veneto

Rossano Veneto (""Rosàn"" // in veneto) è un comune italiano di abitanti della provincia di Vicenza in Veneto.

Geografia fisica.
Il paese è situato all'intersezione tra le province di Vicenza, Padova e Treviso.

Storia.
Rossano Veneto ha certamente origini romane (con ""fundus Roxianus"" si indicavano i possedimenti di un certo ""Roxius""), ma notizie più precise si hanno solo dalla metà dell'XI secolo, quando la nobildonna Ermiza e suo figlio Forzura vi fondarono un castello. Il fortilizio si trovava in corrispondenza dell'attuale parrocchiale, attorno alla quale sussistono i fossati che lo difendevano.

Da Ermiza discese la famiglia che venne in seguito detta da Rossano e che diede alcune personalità di rilievo al Comune di Treviso.

Per tutto il medioevo Rossano seguì le sorti di Bassano. Fu come questa legata ai da Romano e nel 1175 entrò nell'orbita del Comune di Vicenza, per poi passare, poco dopo, a Padova. 

Dopo la caduta di Ezzelino III, Bassano si rese Comune indipendente e anche Rossano assunse una certa autonomia. Di questo periodo abbiamo notizia di alcune liti fra le due comunità.

All'inizio del Quattrocento il Bassanese, e così Rossano, passò sotto il dominio della serenissima. Venezia portò pace e una certa prosperità; nel territorio vennero scavati canali che, alimentati dalle acque del Brenta, azionavano mulini, cartiere, segherie e magli.

Nel 1797 Venezia si arrese a Napoleone. Gli anni successivi videro una situazione incerta e assai instabile dal punto di vista politico e proprio a Rossano si stanziarono truppe francesi in lotta con gli Austriaci. Caduto Napoleone nel 1815, il paese divenne parte del regno lombardo-veneto, per poi passare, nel 1866, al Regno italiano.

Dal 26 marzo 1918 vi aveva sede il Comando del VI Gruppo (poi 6º Gruppo caccia) che resta fino al 1º agosto 1919.

Economia.
Industria.
Nel 1971 viene fondata a Rossano Veneto la OZ Spa, azienda italiana leader nella produzione di cerchi in lega leggera per automobili e motocicli


Agricoltura.
I principali prodotti dell'agricoltura sono i cereali, l'uva e quelli derivati dagli allevamenti del bestiame.

Amministrazione.
Altre informazioni amministrative.
La denominazione del comune fino al 1867 era Rossano.

"
"Jean-Baptiste-René Robinet

L'opera.
Nella sua opera ""La natura"" (""De la Nature""), pubblicata nel 1761, Robinet formulò l'ipotesi che gli organismi viventi si trasformino in modo tale da formare una catena ininterrotta, idea che sviluppò successivamente in ""Considerazioni filosofiche sulla gradazione delle forme dell'essere, o i tentativi della natura per imparare a produrre l'uomo"" (""Considérations philosophiques de la gradation des formes de l'être, ou les essais de la nature qui apprend à faire l'homme"") e in ""Parallelismo fra la condizione e le facoltà dell'uomo e la condizione e le facoltà degli altri animali"" (""Parallèle de la condition et des facultés de l'homme avec la condition et les facultés des autres animaux""), pubblicati nel 1768 e nel 1769. Scrive anche: «Nella sequenza prodigiosamente varia dagli animali inferiori all'uomo, vedo la Natura al lavoro avanzare a tentoni verso quell'Essere superiore che corona la sua opera. Per quanto sia impercettibile il progresso che essa fa con un solo passo, cioè con qualsiasi nuovo prodotto, con ogni variazione del progetto primitivo che sia realizzata, esso diviene molto chiaro dopo un certo numero di metamorfosi. […] Quando si studia la macchina umana, questa moltitudine immensa di sistemi combinati in uno solo, questa enorme quantità di parti, di molle, di motori, di ingranaggi, di movimenti, il cui numero schiaccia la mente, sebbene non se ne conosca che una minima parte, non ci si stupisce che sia stata necessaria una successione così lunga di aggiustamenti e di spostamenti, di composizioni e di dissoluzioni, di addizioni e di soppressioni, di alterazioni, di cancellazioni, di trasformazioni di tutti i generi, per portare a un'organizzazione così sapiente e meravigliosa.» Robinet tuttavia non è che uno dei numerosi precursori della teoria dell'evoluzione delle specie che sarà poi enunciata e codificata nell'opera di Darwin.

Robinet fu anche uno dei continuatori dell′""Encyclopédie"", di cui pubblicò nel 1776-1777 un supplemento in quattro volumi, in collaborazione in particolare con Panckoucke. Partecipò inoltre all'edizione del ""Dizionario universale delle scienze morali, economiche, politiche e diplomatiche, o Biblioteca dell'uomo politico e del cittadino"" (""Dictionnaire universel des sciences morale, économique, politique et diplomatique, ou Bibliotheque de l'homme-d'état et du citoyen"") nel 1777-1778.

Si devono peraltro a Robinet, che fu censore reale prima della Rivoluzione francese, diverse traduzioni in francese dall'inglese, in particolare di opere di David Hume, di Frances Sheridan e di John Gregory.


"
"Taxxi 2

Taxxi 2 (""Taxi 2"") è un film francese del 2000 diretto da Gérard Krawczyk. È il séguito di ""Taxxi"" scritto da Luc Besson e diretto da Gérard Pirès nel 1998. A questo film seguono ""Taxxi 3"" nel 2003 e poi ""Taxxi 4"" nel 2007.

Trama.
Daniel, il giovane tassista marsigliese è pronto a mettere radici al rapporto tra lui e la sua ragazza, Lilly. Infatti si reca a casa sua per conoscere i suoi genitori. Il padre di Lilly però, inizialmente, non sta molto simpatico a Daniel, infatti egli è un ex militare, il generale Bertineau.

Nel frattempo, Marsiglia si prepara ad accogliere il ministro della difesa giapponese, che viene in visita per vedere le tattiche anti-gang messe in atto dalla polizia.

A casa di Lilly, il generale sta raccontando aneddoti della guerra in Algeria. Viene però interrotto dallo squillo del ""telefono rosso"": è il ministro francese, che gli ricorda che anche lui deve essere presente all cerimonia d'accoglienza del ministro giapponese. Bertineau, essendosene dimenticato, chiama subito il suo autista, che però fa un incidente in macchina. Ora la situazione è critica: Bertineau deve essere all'aeroporto entro 15 minuti. Daniel si offre di accompagnarlo e, grazie alla sua straordinaria Peugeot 406 modificata, riuscirà a portarlo a destinazione in tempo, entrando addirittura in pista, mentre l'aereo giapponese sta atterrando. Émilien, suo grande amico e ispettore di polizia, che è lì, riconosce Daniel.

Daniel vorrebbe tornare a casa da Lilly, ma viene invitato a fermarsi alla festa, dove viene presentata dal commissario Gibert la ""Cobra"", una Peugeot 605 corazzata, ideata per proteggere le autorità. Gibert elenca una sfilza di qualità dell'auto, che stupiscono il pubblico, ma quando dà una botta al tettuccio, gli airbag si gonfiano istantaneanente, schiacciando l'autista, che viene portato via. Nessuno è abbastanza bravo da guidare la Cobra, tranne Daniel, che viene convinto ad accompagnare il ministro giapponese..

Intanto Émilien e Petra, sua collega e fidanzata, si stanno preparando con alcuni colleghi per mettere in scena uno degli attacchi fasulli. Vengono però raggiunti da dei ninja, che li picchiano e rapiscono Petra.

Dopo il primo attacco finto sgominato, il ministro giapponese è soddisfatto, ma procedendo verso il seguente Daniel si ferma, insospettito da due camion parcheggiati. Gibert lo tranquillizza, e Daniel riparte, infilandosi in mezzo ai camion. Lì, la Cobra viene bloccata e isolata dalla scorta: sono dei membri della Yakuza che vogliono rapire il ministro: tagliano il tetto della Cobra e lo portano sul cavalcavia soprastante, sistemandolo in macchina a fianco a Petra.

Émilien vuole salvare Petra e una guardia del corpo giapponese vuole recuperare il suo ministro. Daniel dà il suo aiuto riconoscendo le auto dei sospetti: tre Mitsubishi nere. Grazie ad un ex collega, Daniel riesce a rintracciare la posizione dei criminali: sono a Parigi, nascosti in un edificio in costruzione. I tre non sanno però come raggiungere Parigi in breve tempo e, ancora una volta, Daniel trova una soluzione: essendo in credito con Bertineau, gli spiega la situazione. Allora il generale li fa salire con il taxi su un C-130.

Mentre sorvolano Parigi, Bertineau apre il portellone posteriore dell'aereo, così Daniel, Émilien e la spia giapponese si gettano giù in macchina, con dei paracadute legati al taxi stesso. In questo modo atterrano e raggiungono l'edificio in costruzione. Lì riescono a liberare Petra e il ministro, facendo fuori i ninja. Gli altri Yakuza però, si accorgono che stanno scappando sul taxi e così montano anche loro in macchina. L'inseguimento attraversa mezza Parigi. Daniel si rende conto che, essendo così tanti in macchina, non riuscirà ad andare più veloce dei giapponesi. Chiede aiuto al generale Bertineau, il quale fa bloccare l'uscita di un tunnel da militari e carri armati. Prendendo velocità ed estraendo delle strane ""ali"" dal taxi, Daniel riesce a sorvolare i carri armati, mentre i criminali rimangono accerchiati dai militari.

Daniel accompagna il ministro giapponese alla parata delle forze dell'ordine.

"
"Russula nana

""Russula nana"" Killerm., Denkschr. Königl.-Baier. Bot. Ges. Regensburg 20: 38 (1936).

Descrizione della specie.
Cappello.
1,5-3 cm di diametro, da globoso a convesso, poi appianato, leggermente depresso al centro.

Lamelle.
Mediamente spaziate, libere, brevemente forcate al gambo, bianche, con leggeri riflessi grigiastri.

Gambo.
2-4 cm, claviforme, fragile, rugoloso, reticolato, bianco, bruno-grigiastro al tocco.

Carne.
Fragile, molle, acquosa nel gambo, bianca, leggermente ingrigente.


Spore.
Bianche in massa, verrucose.


Habitat.
Fruttifica oltre il limite della vegetazione arborea, su tappeti di Salice nano (Salix).

Commestibilità.
Sospetto. Comunque non edule per via del sapore piccante.

Specie simili.
La ""R. nana"" si distingue dalla ""Russula emetica"" per le dimensioni molto più piccole, il diametro del cappello massimo di 5 cm e per l'habitat preferito, cioè praterie alpine oltre i 2000 metri d'altezza.
"
"Il giardino dei Finzi-Contini

Il giardino dei Finzi-Contini è un romanzo di Giorgio Bassani del 1962.

La prima stesura avvenne a Santa Marinella (Roma), all'Hotel Le Najadi. Il romanzo fu pubblicato nel 1962 dalla Giulio Einaudi Editore: presentava in copertina la pittura a olio su tela ""Nu couché bleu"", del 1955, di Nicolas De Staël e, a pagina 88 a fronte, la riproduzione dell'acquaforte ""Campo di tennis"" di Giorgio Morandi, del 1923. Il romanzo vinse il premio Viareggio nello stesso anno. Nel 1974 ""Il giardino dei Finzi-Contini"" confluì, con numerose varianti, ne ""Il romanzo di Ferrara"" - come terza parte della raccolta, nella quale l'autore accolse romanzi e racconti lì ambientati. Nuove modifiche furono operate da Bassani per l'edizione del 1976; altre ingenti variazioni apparvero pure nell'edizione definitiva del 1980.

Dal romanzo è stato tratto il film omonimo, diretto da Vittorio De Sica, per il quale Bassani scrisse alcuni dialoghi della sceneggiatura.

Genesi.
Il racconto è ispirato alla storia vera di Silvio Magrini, presidente della comunità ebraica di Ferrara dal 1930, e della sua famiglia: la moglie Albertina, l'anziana suocera, il figlio Uberto. Borghesi, benestanti, di spirito patriottico - Silvio partì volontario nella Grande Guerra - abitavano nella villa descritta nel romanzo, col famoso giardino, il campo da tennis e il cane. Rimasti nella città estense dopo la promulgazione delle leggi razziali del 1938, la famiglia Magrini, in seguito all'armistizio dell'Italia con gli Alleati dell'8 settembre 1943 e l'occupazione nazista del Paese, subì il destino persecutorio di tanti altri ebrei italiani. Silvio, rimasto a Ferrara, a settembre venne internato all'Ospedale Sant'Anna e, a novembre, fu catturato dai nazifascisti, trasferito al campo di transito di Fossoli, caricato su un treno per Auschwitz col primo convoglio di italiani e ucciso all'arrivo. La moglie Albertina, rimasta inizialmente in campagna con la vecchia madre, scoprì all'inizio del 1944 dell'arresto del marito e, angosciata per la sua sorte, tornò a Ferrara; nel marzo del 1944 fu arrestata da un gruppo di fascisti nella sua casa di via Borgo Leoni e finì anche lei uccisa ad Auschwitz.

Il primo testo fu pubblicato sul numero di febbraio della rivista ""Il Caffè politico e letterario"" nel 1955. Qui il protagonista è un giovane ingegnere milanese, Sandonnino, il quale è inviato dalla ditta di gomma sintetica per cui lavora a Ferrara, per un periodo di apprendistato; la storia della famiglia Finzi-Contini è narrata in terza persona.

Trama.
Prologo.
L'inizio del romanzo è ambientato nel 1957 presso la necropoli etrusca di Cerveteri, vicino a Roma, dove il protagonista - narratore interno - si trova in gita domenicale assieme ad un gruppo di amici. Il suo pensiero, osservando le tombe etrusche, corre, per associazione d'idee, al cimitero ebraico di Ferrara in via Montebello e alla tomba monumentale dei Finzi-Contini, relegata in una parte abbastanza remota ma comunque visibile, riportandogli così alla memoria il tragico destino che ha travolto i membri di questa famiglia, oramai dimenticata. Infatti, solo Alberto, che egli conosceva, giace nel loculo.

I.
I Finzi-Contini sono una famiglia ricchissima appartenente all'alta borghesia, che vive nella fiorente comunità israelitica di Ferrara: possiedono una grande villa, con un enorme giardino e un campo da tennis, circondata da muraglioni e cancelli. È composta dal professor Ermanno, sua moglie Olga, i figli Alberto e Micòl (il primogenito, Guido, era morto all'età di sei anni in seguito ad un attacco di paralisi infantile) e l'anziana nonna Regina; la famiglia ha alle sue dipendenze molti domestici che lavorano nel loro grande giardino, tra cui il vecchio e fedele contadino veneto Perotti, che è il tuttofare della casa.

Da bambino, il protagonista - anche lui ebreo, ma appartenente alla media borghesia - riesce a frequentare poco i due giovani Finzi-Contini, Alberto e Micòl (pressoché suoi coetanei), a causa dell'atteggiamento iperprotettivo da parte dei loro genitori, vivendo in una sorta di isolamento sociale (ad esempio i due non frequentavano la scuola pubblica ma studiavano in casa, perché ""«la mamma ha sempre avuto l'ossessione dei microbi. Diceva che le scuole sono fatte apposta per spargere le malattie più orrende [...] Dopo la disgrazia di Guido [...] si può dire che non abbia più messo il naso fuori di casa»""). Le poche occasioni di incontro sono le festività ebraiche e le riunioni al Tempio, ovvero la sinagoga. Nel giugno 1929, tuttavia, avverrà un primo significativo incontro tra il protagonista e Micòl. In occasione dell'uscita dei tabelloni delle promozioni (l'io narrante frequenta il ginnasio), il protagonista scopre di essere stato rimandato in matematica; disperato, scappa e inizia a vagabondare per la città, finendo per giungere sfinito davanti al muro di cinta che delimita il giardino dei Finzi-Contini. Qui incontra Micòl, ormai tredicenne, che riesce a consolarlo e lo invita a scavalcare il muro per entrare nel giardino. Per la prima volta, il protagonista sente di provare per la giovinetta un sentimento più forte dell'amicizia e sogna, e allo stesso tempo dispera, di riuscire a darle un bacio, ma poi la ragazza viene richiamata da Perotti e l'occasione sfuma.

II.
A questo punto la narrazione fa un salto temporale in avanti di una decina d'anni, ovvero al 1938, anno dell'emanazione delle leggi razziali e della conseguente discriminazione degli ebrei. A causa di queste, il protagonista viene cacciato dal club di tennis che era solito frequentare, l""'Eleonora d'Este"". Ma viene subito accolto nel campo da tennis della ""«magna domus»""- così chiamata dai membri di casa Finzi-Contini - di Alberto e Micòl, i quali invitano a giocare un gruppo di ragazzi, per lo più ebrei e loro coetanei. Frequenta il gruppo anche Giampiero Malnate, amico milanese per il quale Alberto prova una grande ammirazione (a tratti equivoca), che lavora come chimico in una fabbrica della zona industriale di Ferrara. Tutti questi ragazzi passano stupendi pomeriggi nell'atmosfera incantata ed idilliaca del giardino, disputando lunghe partite a tennis e dilettati dalla signorile ospitalità dei padroni di casa.

Durante queste divertenti giornate il protagonista e la giovane Micòl hanno l'occasione di passare molto tempo assieme, (spesso dimenticandosi persino della partita a tennis); fanno lunghe escursioni in giardino, parlano e rafforzano sempre più la loro intesa, ma la timidezza e il timore di un rifiuto della ragazza fanno sfumare l'ennesima occasione che il protagonista ha per dichiarare apertamente il suo amore, quella in cui i due si trovano chiusi in una vecchia carrozza all'interno della rimessa.

III.
Il rimorso per il mancato coraggio dimostrato in quell'occasione viene subito aggravato dalla decisione fulminea di Micòl di andare a Venezia per completare la tesi e laurearsi. Atterrito dall'improvvisa partenza dell'amata (avvenuta il giorno dopo l'episodio della carrozza), il protagonista continua però a frequentare casa Finzi-Contini: da una parte per completare anche lui la tesi di laurea (il professore Ermanno gli aveva messo a disposizione l'intera biblioteca) e dall'altra per non perdere il contatto con Micòl (anche solo attraverso gli oggetti e i luoghi da lei frequentati in quella casa). Durante questo periodo il protagonista approfondisce la sua conoscenza con ""«il»"" Malnate, partecipando attivamente ai salotti organizzati in casa da Alberto.

In occasione di Pesach (la Pasqua ebraica), Micòl torna a casa e, subito avvertito da Alberto di ""«una grande sorpresa»"", il protagonista abbandona la cena di famiglia per raggiungere casa Finzi-Contini. Micòl con la consueta familiarità lo accoglie all'ingresso: egli prende coraggio e si precipita ad abbracciarla e, travolto dalla gioia, finalmente la bacia sulle labbra. Micòl però lo respinge, ma senza colpevolizzarlo.

IV.
Il protagonista capisce di avere incrinato il suo rapporto con Micòl, la quale da questo momento assume nei suoi confronti un atteggiamento del tutto freddo e distaccato. Tuttavia egli non rinuncia al suo amore e perciò continua a frequentare il giardino e la compagnia, tormentando Micòl con continui tentativi di toccarla, tenerla tra le braccia e baciarla (dando vita a quelle che lei chiama ""«scene coniugali»""), cercando persino di indurla a concedersi, ma Micòl lo respinge ancora e, a questo punto, gli chiarisce il motivo del suo comportamento, lo stesso che tempo prima l'aveva indotta a fuggire a Venezia senza dirgli nulla: gli spiega che il giorno in cui erano rimasti chiusi nella carrozza aveva capito che il loro rapporto di amicizia si stava trasformando in qualcos'altro, e che questo l'aveva spaventata tanto da indurla a scappare sperando che la situazione si risolvesse da sé e tutto tornasse come prima. Gli spiega anche che, malgrado lei da bambina avesse avuto una cotta (uno ""«striscio»"") per lui, tra di loro non sarebbe potuto esserci altro che amicizia poiché sono due persone molto simili, quasi come fratello e sorella, ""«stupidamente onesti entrambi, uguali in tutto e per tutto come due gocce d'acqua»"" ed entrambi con il ""vizio"" di vagheggiare il passato. Il protagonista non vuole però credere alla verità appena udita, e anzi preferisce darsi una spiegazione più facile da accettare: l'esistenza di un altro uomo. Glielo dice francamente e Micòl reagisce pregandolo di diradare le sue visite fino a non presentarsi più. Questo segna la rottura definitiva del loro rapporto.

Lontano da casa Finzi-Contini, il protagonista inizia a frequentare Giampiero Malnate, diventando suo amico (nonostante i due, durante i salotti da Alberto, si dimostrassero acerrimi rivali, almeno in materia politica). Durante uno dei loro incontri, Malnate lo porta in un postribolo e questo segna il culmine del processo di degradazione in cui il protagonista è sprofondato dopo la rottura del rapporto con Micòl.

Rientrato a casa il protagonista ha una conversazione franca con il padre, al quale spiega tutto, compreso il tormentato rapporto con Micòl. L'anziano genitore, dimostrandosi innanzitutto amorevole e comprensivo, gli consiglia di porre fine ad ogni legame con i Finzi-Contini, troppo diversi da lui, e anche con Malnate, spingendolo invece a pensare al suo futuro. Nonostante la ferma decisione di non recarsi più dai Finzi-Contini e di tornare a dedicarsi ai suoi doveri e alla sua vocazione di letterato e scrittore, il protagonista, durante uno dei suoi vagabondaggi notturni, si ritrova inconsciamente davanti al muro di cinta della ""magna domus"", quasi a rievocare l'episodio di dieci anni prima, quando una giovanissima Micòl a cavalcioni del muro lo invitava ad arrampicarsi per entrare nel giardino. A differenza di allora, questa volta decide di scavalcare per fare un'ultima visita al luogo. Qui è pervaso da uno strano senso di pace e, arrivato di fronte alla rimessa, viene subito colpito dalla convinzione che Micòl ricevesse di notte, in segreto, Malnate, spiegando così di fatto la presenza di una scala appoggiata al muro di cinta (come per agevolarne la valicata), il suo improvviso atteggiamento confidenziale e complice nei confronti del milanese e l'altrettanto repentino atteggiamento ostile di Alberto (lui che lo aveva sempre ammirato), ma finisce per accettare questo pensiero con distacco, quasi con serenità: 

Epilogo.
Il romanzo si chiude con l'amaro ricordo della Seconda guerra mondiale. Alberto, già da tempo malato di linfogranuloma maligno, morirà nel 1942 e sarà l'unico a riposare nella tomba di famiglia progettata dall'antenato Moisè Finzi-Contini, un architetto. Giampiero Malnate, arruolatosi nel 1941 nel corpo di spedizione italiano inviato in Russia (CSIR), non tornerà mai più. L'intera famiglia Finzi-Contini verrà catturata nell'autunno del 1943 dai repubblichini e, dopo un breve periodo trascorso nel carcere ferrarese di via Piangipane, deportata nei campi di concentramento prima di Fossoli (Carpi), poi della Germania, destinati a morire nei lager nazisti.






"
"Russula paludosa

""Russula paludosa"" Britzelm. (1891)

Descrizione della specie.
Cappello.
7- 18 cm di diametro, prima convesso, poi piano con depressione centrale.

Lamelle.
Fitte, con numerose lamellule, da sinuate a libere, colore crema.

Gambo.
4-10(15) x 1,5-4 cm, robusto, bianco, con sfumature rosa verso la base negli esemplari maturi.

Carne.
Biancastra, rosa-rosso sotto la cuticola, immutabile o leggermente ingrigente.


Spore.
8-11 x 6,5-8,5 µm, ovoidali o ellissoidali, verrucose, con creste alte 0,7–1,2 µm, parzialmente reticolate, color crema-ocra in massa.

Habitat.
Cresce sotto conifere in estate-autunno.


Commestibilità.
Discreta.
"
"Andrés Nocioni

Con la maglia della Nazionale argentina ha vinto la medaglia d'oro alle Olimpiadi del 2004 ad Atene.

La sua posizione naturale è l'ala piccola, ma nei Bulls ha giocato qualche spezzone di partita come ala grande. Ha il doppio passaporto, essendo sia argentino che cittadino italiano, dunque comunitario.

Carriera.
Argentina ed Europa (1996-2004).
La carriera di Nocioni iniziò nella Liga Nacional de Básquetbol nella stagione 1995-96 e venne nominato miglior sesto uomo nella stagione 1998-99. Nel 2003 andò in Europa dove fece due stagioni da ""refuerzo"" (rincalzo) per la squadra spagnola del TAU Cerámica che milita nella Liga ACB. Andrés fu il Miglior Giocatore nel 2004.

NBA (2004-2012).
Dopo la vittoria della medaglia d'oro ai Giochi Olimpici di Atene, Nocioni firmò un contratto con i Chicago Bulls come free agent, dopo non essere stato scelto da nessuna franchiga al Draft NBA 2001.

Nocioni giocò 81 gare nella sua prima stagione nell'NBA, concludendo l'anno con una media di 8,3 punti a partita, 4,8 rimbalzi a partita, 1,5 assist a partita e 23,4 minuti giocati a partita. Lo stile difensivo di Andrés creò molta discussione in tutta la lega, infatti egli venne sospeso per una gara dopo un duro fallo nei confronti del giocatore dei Pistons Tayshaun Prince. Nocioni aveva commesso nella partita precedente, un altro fallo ""cattivo"" nei confronti della stella dei Miami Heat Dwyane Wade; Andrés venne poi spinto oltre i fotografi fino alla prima fila di spettatori da Udonis Haslem. Uno spettatore tirò un bicchiere pieno verso Nocioni, fatto molto simile a quello che scatenò la maxi rissa tra i Pistons e i Pacers. Il tifoso fu cacciato dalle forze dell'ordine e gli arbitri assegnarono un fallo antisportivo e uno tecnico a Nocioni e comminarono un antisportivo e l'espulsione per Udonis Haslem.

Successivamente, in un'intervista a NBA.com, Nocioni diede la sua versione dei fatti:

Nella sua prima partita dei play-off, Nocioni segnò 25 punti e prese 18 rimbalzi giocando tutti i 48 minuti: è il record per un ""rookie"" nei play-off NBA.

Alla seconda stagione con i Bulls, Andrés Nocioni totalizzò 13 punti a partita, 6,1 rimbalzi e 1,4 assist, giocando 82 partite, di cui 43 nel quintetto iniziale. Fu anche nominato giocatore dell'anno della squadra. Ai play-off, la media salì a 22,8 punti a partita, 9,6 rimbalzi e 1,6 assist, con due doppie doppie. Nella gara-2 contro i Miami Heat segnò 30 punti: 10 su 12 da due punti, 3 su 3 da tre e 1 su 1 ai liberi; prese anche sei rimbalzi e rubò un pallone. Segnò altri 30 punti il 19 novembre 2006, contro i Los Angeles Lakers.

Il 18 febbraio 2009 viene scambiato insieme a Drew Gooden e Michael Ruffin con i Sacramento Kings in cambio di Brad Miller (trattasi di un ritorno in quanto Miller giocò già a Chicago dal 2000 al 2002) e John Salmons.

Nell'estate 2010 venne inserito in uno scambio che lo portò a Filadelfia insieme a Spencer Hawes, in cambio di Samuel Dalembert. In quel di Filadelfia Nocioni non ebbe molta fortuna, tanto che se il primo anno disputò 54 partite (di cui 17 da titolare), il secondo né giocò solamente 11, finendo ai margini della squadra per poi venire poi tagliato dalla franchigia della Pennsylvania il 17 marzo 2012, diventando quindi free agent. 

Nazionale.
Nel 2000 venne chiamato dall' per il campionato sudamericano, che vide la sua nazione vincere la medaglia d'argento.

Nel 2001 partecipò ancora ai giochi sudamericani e li vinse. Nel 2002 Nocioni fece parte della squadra che entrò nella storia della pallacanestro, quando l'Argentina diventò il primo team a sconfiggere gli ai Campionati del Mondo di pallacanestro che si tenevano quell'anno a Indianapolis, Indiana. Nonostante ciò, l'Argentina vinse ancora la medaglia d'argento perdendo in una finale controversa contro la .

Nel 2004 fu il fattore decisivo quando insieme alla sua nazionale vinse la medaglia d'oro ai Giochi olimpici estivi di Atene. L'Argentina divenne così la quarta nazione (dopo Stati Uniti, Jugoslavia e ) a vincere il titolo.

Con la maglia dell'Argentina l'ala di Santa Fe prese parte al Mondiale 2006, da titolare. Nella partita giocata contro il , Nocioni atterrò sul piede di un avversario e si credette che si fosse seriamente infortunato alla caviglia, ma il suo allenatore chiarì poi ogni dubbio dicendo che Andrés avrebbe giocato la partita successiva contro la . Nella partita contro la Nigeria, Nocioni guidò la sua squadra alla vittoria segnando 23 punti in soli 18 minuti di gioco senza sbagliare nemmeno un tiro. Le statistiche riportano 9 su 9 dal campo e ben 5 su 5 dalla linea dei 3 punti. L'Argentina si qualificò prima nel gruppo A del torneo, vincendo tutte e 5 le partite di qualificazione.

L'Argentina perse poi contro la nella semifinale, con uno scarto di un solo punto (risultato finale: 75-74). Nocioni ebbe la palla della possibile vittoria argentina, ma il suo tiro da tre punti allo scadere non andò a segno, dando così alla squadra spagnola la possibilità (poi avveratasi) di vincere il titolo.

Ha poi partecipato con la nazionale argentina ai Giochi della XXIX Olimpiade nel 2008, ai Giochi della XXX Olimpiade nel 2012 e a quelli della XXXI Olimpiade nel 2016.


"
"Piega

Una piega in meccanica è una deformazione permanente di tipo plastico in un metallo o altro tipo di materiale.

Prova di piegamento.
La prova di piegamento è una prova tecnologica che si usa solo sui materiali duttili per valutarne la duttilità. Essa non è una prova di resistenza dei materiali.
Un tondino di materiale, di diametro ""d"" viene avvolto attorno ad un cilindro di raggio ""r"". La prova di piegamento viene convenzionalmente effettuata per 90° o 180°.
Si considera positiva se sulla superficie esterna del tondo non si presentano ""screpolature"", altrimenti è negativa. Per questo la prova non fornisce valori numerici.
La prova viene effettuata anche per il controllo di saldatura dei metalli, registrando l'angolo in corrispondenza del quale compaiono le screpolature sul tondino.

Le normative per effettuare le prove di piegamento sono emesse dalla ASTM per gli acciai.
In generale esse prevedono anche le dimensioni di ""r"" e ""d"" in base alla duttilità del materiale.
"
"Antonio Floro Flores

Carriera.
Gli esordi.
Cresce nei settori giovanili di Atletico Toledo e Posillipo, in condizioni difficili. Approda quindi al Napoli, che il 28 gennaio 2001 lo fa esordire in Serie A (in una gara persa 3-0 con la Roma). Con i campani disputa anche una stagione in B, prima di passare alla Sampdoria con cui il 21 febbraio 2004 segna la prima rete in massima serie. In estate rientra al Napoli, ma dopo il fallimento della società si ritrova senza squadra: firma quindi per il Perugia, contribuendo al raggiungimento dei Play-off con le sue reti. A seguito di un nuovo fallimento, viene ceduto all' che non riesce a salvare dalla retrocessione in C.

Nel giugno 2007 diventa un giocatore dell'Udinese, militandovi fino al gennaio 2011. Non rientrando nei piani tattici di Guidolin, passa in prestito al Genoa.

Genoa.
Fa il suo esordio con la maglia rossoblù il 23 gennaio, nella partita -Genoa (0-0). Segna il suo primo gol con la maglia del Genoa il 6 febbraio 2011 siglando la rete dell'1-1 in Genoa-Milan. Il 23 aprile segna una doppietta nella gara interna contro il vinta per 4-2 e nella partita conclusiva di campionato vinta 3 a 2 contro il . Al termine del campionato risulterà uno dei giocatori più decisivi della Serie A, avendo, con la maglia del grifone, segnato 10 reti e fornito 4 assist, una media gol di 0,55 a partita (10 gol in 18 presenze) ovvero giocando nella stagione in rossoblù un totale di 1425 minuti esatti, totalizza col Genoa la media di 1 gol segnato ogni 142.5 minuti.

Il ritorno all'Udinese.
Antonio Floro Flores è poi tornato all'Udinese, rinnovando anche il contratto con il club friulano. Salta il preliminare di Champions League a causa di vari infortuni muscolari che lo tengono fuori fino al 16 ottobre 2011, giorno del rientro contro l', mentre il 20 ottobre gioca la sua prima partita da titolare contro l' nei gironi di Europa League, partita in cui va anche a segno (2-0 per l'Udinese il risultato finale). Ritrova il gol in A con la maglia dell'Udinese il 18 dicembre nella trasferta contro la Lazio, segnando il primo gol della partita, terminata 2-2. Il 28 gennaio 2012 realizza la sua prima rete nel nuovo anno, contro la a Torino, gara persa però 2-1 dall'Udinese. Il 23 febbraio mette a segno il suo secondo gol stagionale in Europa, nella partita di ritorno dei sedicesimi di Europa League, vinta per 3-0 dai friulani contro i greci del PAOK a Salonicco. Va poi in gol contro (vittoria esterna per 3-1) e (vittoria casalinga per 2-0), terminando la sua stagione con 6 reti totali (4 in campionato) a fronte di 34 presenze totali (26 in campionato).

Il prestito al Granada e il ritorno al Genoa.
Il 27 giugno 2012 si trasferisce in prestito al Granada fino al 30 giugno 2013, rimanendo quindi in una delle società calcistiche di Pozzo.

Il 3 gennaio ritorna a Udine dal prestito e due giorni dopo viene ceduto a titolo definitivo al Genoa sulla base di un accordo di partecipazione che porta i calciatori Alexander Merkel e Masahudu Alhassan a Udine. Fa l'esordio stagionale con la maglia rossoblù nella prima partita ufficiale del 2013 il 6 gennaio nella sfida interna contro il Bologna vinta dai grifoni per 2 a 0 subentrando a Ciro Immobile nel finale di partita. Dopo per lui un infortunio lo tiene fuori dal campo fino al mese di aprile e il suo primo gol di questa seconda esperienza in rossoblù arriva il 20 aprile nell'1-1 interno contro l'Atalanta.

Sassuolo.
Il 2 settembre 2013 viene mandato in prestito al con obbligo di riscatto nel caso la squadra emiliana riesca a raggiungere la salvezza. Debutta col club neroverde il 15 settembre seguente nella partita -Sassuolo (2-0), subentrando nel secondo tempo a Ezequiel Schelotto. Il 29 settembre, alla sesta giornata di campionato, trova la sua prima rete stagionale su calcio di punizione nella partita contro la . L'11 maggio segna la sua prima doppietta stagionale, nella gara vinta contro il Genoa per 4-2, tramite la quale il Sassuolo raggiunge la quota salvezza. Al termine della stagione, che termina con un bilancio stagionale di 7 gol in 30 presenze, viene riscattato dai neroverdi.

Termina la stagione 2014-2015 con 4 goal in 32 presenze.

Inizia la stagione 2015-2016 segnando un goal nella prima partita Sassuolo-Napoli (2-1). Segna il suo secondo goal stagionale il 29 agosto seguente nella partita Bologna-Sassuolo (0-1), subentrando a Matteo Politano.

Chievo e Bari.
Il 1º febbraio 2016 passa al Chievo in prestito con l'obbligo di riscatto. Il 20 aprile 2016 segna il suo primo gol contro il Frosinone per il momentaneo 1-1 dei clivensi.

Il 20 gennaio 2017 passa al Bari in prestito con l'obbligo di riscatto in caso di promozione in Serie A. Segna la sua prima rete con i biancorossi alla 24ª giornata contro il Vicenza. Sigla in tutto 4 reti. La squadra termina la stagione al 12º posto in classifica. Terminato il prestito, Floro Flores fa ritorno alla squadra clivense ma il 13 luglio 2017 viene ufficializzato il ritorno, sempre in prestito, al Bari. Segna la prima rete stagione alla dodicesima giornata di campionato, nella partita vinta 3-0 contro l'Ascoli. Complessivamente con i pugliesi in un anno e mezzo ha messo insieme 41 presenze e 7 gol. 

Dopo il fallimento del club fa ritorno al Chievo ma il 13 agosto 2018 rescinde il proprio contratto.

Nazionale.
È l'unico calciatore nella storia della Nazionale italiana ad aver collezionato presenze da svincolato. Nel settembre 2004, all'epoca senza contratto, giocò 2 partite con l'Under-21 segnando una rete. Tali presenze, le ultime con la squadra, rappresentano la metà del totale.

Statistiche.
Presenze e reti nei club.
""Statistiche aggiornate al 28 dicembre 2017.""

"
"Barocco napoletano

Il barocco napoletano è una forma artistica e architettonica sviluppatasi tra il XVII secolo e la prima metà del XVIII secolo a Napoli ed è riconoscibile per le sue sgargianti decorazioni marmoree e di stucchi che caratterizzano le strutture portanti degli edifici. In particolare, il Barocco napoletano fiorisce verso la metà del Seicento con l'opera di alcuni architetti locali molto qualificati e termina a metà del secolo successivo con l'avvento di architetti di stampo neoclassico.

Nel Settecento il Barocco raggiunse l'apice con le architetture ricollegabili al Rococò e al Barocco austriaco, dando origine ad una combinazione dalla quale scaturirono edifici di grande valore artistico.

Questo stile, che si sviluppò in Campania e nel sud del Lazio (dove fu costruita l'Abbazia di Montecassino che rappresenta un esempio di architettura barocca napoletana al di fuori di Napoli) fu portato all'attenzione della critica internazionale solo nel XX secolo, grazie al volume ""Architettura barocca e rococò a Napoli"" di Anthony Blunt.

Caratteri del barocco napoletano.
L'architettura barocca si sviluppa a Roma nei primi anni del Seicento, sotto l'influenza del lascito culturale di Michelangelo Buonarroti e con l'opera di Carlo Maderno ed altri. Le esigenze dettate dalla Controriforma portarono alla creazione di uno stile teso ad esaltare la centralità della Chiesa cattolica, ma atto anche ad esprimere le frivolezze della vita mondana e della nuova filosofia scientifica copernicana e galileiana protesa verso una nuova frontiera delle conoscenze, e alludendo alla vita come ad un sogno come è possibile percepire nelle opere di William Shakespeare e Pedro Calderón de la Barca e nella filosofia di Cartesio.

Le caratteristiche fondamentali dell'architettura barocca sono le linee curve, dagli andamenti sinuosi, talvolta con motivi molto complessi, tanto da risultare quasi indecifrabili; inoltre, il forte senso della teatralità spinse l'artista all'esuberanza decorativa, unendo pittura, scultura e stucco nella composizione spaziale e sottolineando il tutto mediante suggestivi giochi di luce ed ombre.

I caratteri del Barocco romano oltrepassarono presto i confini della Città eterna. A Napoli i temi barocchi, uniti a quelli del Manierismo toscano, influenzarono soprattutto il primo trentennio del XVII secolo con l'avvento di architetti estranei alla formazione locale, tra i quali occorre ricordare Giovanni Antonio Dosio, il ferrarese Bartolomeo Picchiatti ed il lucano Francesco Grimaldi. Riconducibili a Dosio sono alcune opere come la chiesa dei Girolamini e il chiostro della Certosa di San Martino, che costituiscono una reinterpretazione in chiave tardo manierista del Rinascimento toscano. Picchiatti invece appare legato al gusto del primo Barocco romano, mentre Francesco Grimaldi faceva parte della cerchia degli architetti religiosi insieme ad altri architetti del periodo, come il domenicano Giuseppe Nuvolo ed il gesuita Giuseppe Valeriano. Il Grimaldi, dopo aver compiuto varie esperienze a Roma, ebbe l'incarico di progettare la Basilica di Santa Maria degli Angeli a Pizzofalcone e la Cappella del Tesoro nel Duomo di Napoli, dove la decorazione barocca fu applicata su impianti ancora classicheggianti.

Tuttavia, la personalità di spicco del secolo è Cosimo Fanzago. Lombardo di nascita, si trasferì nel secondo decennio del Seicento a Napoli, dove progettò molte opere scultoree e architettoniche, tra cui edifici sacri, civili e decorazioni interne di chiese in marmi policromi ed in marmi commessi.

Il Settecento vide attivi Antonio Canevari, Domenico Antonio Vaccaro, Ferdinando Sanfelice, Nicola Tagliacozzi Canale e tanti altri, che mutarono in modo irrefrenabile il volto della città.

Gli architetti avevano l'incarico di rimaneggiare i palazzi esistenti e di progettare le opere su lotti di terreno non particolarmente estesi all'interno delle mura urbane. Le opere dovevano rispettare alcuni caratteri imposti durante l'edificazione, tanto che, nelle costruzioni della Napoli barocca, è possibile individuare una serie di caratteristiche standard, soprattutto per quanto concerne gli edifici religiosi:


Storia ed evoluzione dello stile.
Prima fase.
La prima fase del Barocco napoletano prese avvio nel XVI secolo con i piani di urbanizzazione voluti fortemente da Don Pedro di Toledo, che fu il primo a curarsi di un'espansione accurata dell'urbe.
Dalla seconda metà del secolo fino al Settecento furono innalzati i Quartieri Spagnoli ed i borghi esterni alle mura della capitale del regno (come quelli dei ""Vergini"" e di ""Sant'Antonio Abate""), mentre altri nuclei urbani si sviluppano alle pendici del Vomero come aggregati della città.

La realizzazione più importante del Cinquecento fu il progetto di Ferdinando Manlio e Giovanni Benincasa per la via Toledo, a lato della quale il viceré decise di innalzare, lungo le pendici della collina vomerese, i quartieri militari spagnoli e, sul fronte opposto, le residenze della nobiltà locale. Il progetto, in parte disatteso, prevedeva un'idea unitaria dei fronti lungo la strada, con la costruzione di blocchi edilizi continui. Nel frattempo Don Pedro ed altri viceré iniziarono una lenta trasformazione dei borghi in quartieri della città.

La fase si suddivide in due fondamentali periodi che vanno rispettivamente dal 1582 al 1613 e dal 1613 al 1626. Il primo può essere considerato una fase di premessa, caratterizzato ancora da edifici d'impronta manierista e romana. L'artista più importante a cavallo dei due secoli fu lo svizzero Domenico Fontana, autore del Palazzo Reale e del Complesso di Gesù e Maria, che morì a Napoli nel 1607; notevole è anche il lavoro di architetti come Gian Battista Cavagna, che lavorò a più riprese nella capitale del regno seguendo tra l'altro canoni classicisti e vignoleschi. Invece, nel secondo periodo le maestranze e gli architetti partenopei acquisirono maggiore autonomia dal punto di vista progettuale. Questo periodo si conclude con l'avvento dello scultore lombardo, naturalizzato napoletano (a quei tempi era tutto riunito nella stessa corona), Cosimo Fanzago. Contemporaneamente fu attivo anche il tardo-manierista Giovan Giacomo di Conforto, che realizzò diversi restauri e prese parte ai maggiori cantieri presenti in città; fino al 1626 fu anche supervisore della fabbrica della Certosa di San Martino, prima di essere sostituito dal Fanzago. Altri due importanti esponenti furono Giulio Cesare Fontana figlio di Domenico Fontana e il suo collaboratore Bartolomeo Picchiatti, che divenne autonomo dopo la morte di Fontana e che fu autore di importanti fabbriche religiose come ad esempio la chiesa di Santa Maria della Stella e la chiesa di San Giorgio dei Genovesi.

Inoltre, da prendere in considerazione è l'avvento di ordini monastici, che fecero erigere, dentro e fuori le mura, diversi complessi religiosi. La Controriforma ebbe notevole influenza sulla città, tanto che le autorità dovettero garantire un terreno edificabile per ogni ordine più importante: tra le prime strutture realizzate si ricordano il Complesso di Gesù e Maria, la chiesa del Gesù Nuovo e la Basilica di Santa Maria della Sanità (queste ultime furono edificate rispettivamente da gesuiti e domenicani).

Successivamente gli ordini monastici innalzarono ulteriori complessi, come per la Certosa di San Martino, la Basilica di San Paolo Maggiore e la chiesa dei Girolamini, i cui cantieri si protrassero per lungo tempo, con l'intervento di numerosi architetti. Infatti, la realizzazione ex novo degli ambienti della Certosa di San Martino richiese oltre cento anni; il primo intervento fu quello di Giovanni Antonio Dosio ed è datato tra il 1589 e il 1609, mentre gli ultimi interventi del progetto di rinnovo risalgono alla metà del XVIII secolo, con Nicola Tagliacozzi Canale. Il cantiere della Basilica di San Paolo Maggiore, affidata ai teatini, vide invece il susseguirsi di Gian Battista Cavagni e Giovan Giacomo Di Conforto, ma l'intero edificio fu rinnovato tra la fine del Seicento e gli inizi del Settecento. Infine, la chiesa dei Girolamini venne progettata alla fine del XVI secolo da Giovanni Antonio Dosio e successivamente proseguita da Dionisio Nencioni di Bartolomeo, che ultimò la struttura ad eccezione della cupola, che invece fu portata a termine da Dionisio Lazzari a metà del secolo successivo.

Gli ordini monastici comunque non furono estranei al panorama di cambiamento culturale del periodo, ma si interessarono anche alle realizzazioni architettoniche dei loro conventi. Pertanto, da qui inizia una lunga lista di architetti che entrarono in un ordine religioso e che svolsero la propria attività in seno ad esso o per altri ordini: i progettisti di riferimento sono il gesuita Giuseppe Valeriano, il domenicano Giuseppe Nuvolo, il teatino Francesco Grimaldi, il barnabita Giovanni Ambrogio Mazenta, Agatio Stoia (che presentò un progetto alla chiesa di San Francesco Saverio, per cui si può dedurre che sia stato anch'esso gesuita) ed infine il padre Giovanni Vincenzo Casali.

Le soluzioni delle planimetriche degli edifici sacri restano fedeli all'impianto a pianta centrale, con transetti e abside rettangolare; tra queste fanno eccezione la Basilica di San Paolo Maggiore, che possiede le navate laterali e l'abside semicircolare, la chiesa del Gesù Nuovo, caratterizzata da un impianto tipicamente basilicale a tre navate e la chiesa dei Girolamini, anch'essa divisa in tre navate.

Alcune note a margine meritano gli edifici civili, che vennero progettati con sequenze di arcate slanciate, molto evidenti nei cortili dei palazzi nobiliari, rivestite di piperno in modo da ottenere un forte contrasto di luci e ombre.

Seconda fase.
La seconda fase del Barocco napoletano inizia con l'avvento di Cosimo Fanzago nel cantiere della Certosa di San Martino. La certosa divenne in un certo senso un laboratorio di architettura e scultura per Fanzago e per tanti altri artisti dell'epoca. Nella sua longeva carriera il Fanzago fu scultore e architetto e realizzò pregevolissime opere in città. Peraltro, le sue notevoli capacità di architetto lo portarono ad occuparsi di innumerevoli fabbriche. La sua attività ebbe inizio intorno al 1626, quando il suo predecessore, Giovan Giacomo Di Conforto, abbandonò il cantiere di San Martino. Fanzago divenne il supervisore della certosa, realizzando le decorazioni scultoree nella chiesa maggiore del complesso, le sculture nel chiostro grande con annesso cimitero dei monaci e altre opere di valore. Inoltre si interessò anche alla pittura, soprattutto grazie alle sue conoscenze in campo artistico e culturale; ad esempio conosceva lo Spagnoletto, alias Josep de Ribera, ed altri.

La sua attività ebbe un notevole incremento negli anni trenta del XVII secolo, quando gli venne commissionata la Guglia di San Gennaro e il restauro della chiesa del Gesù Nuovo, con decorazioni in commesso. Fu un artista molto ricercato anche dai nobili, che gli affidarono la progettazione o il restauro delle proprie residenze: tra queste si possono citare il Palazzo Carafa di Maddaloni, il Palazzo Donn'Anna e il Palazzo Firrao.

Alla luce di ciò, il Fanzago può essere considerato il vero capostipite del barocco napoletano. Inoltre la sua architettura era complementare alla scultura: ad esempio, nella Guglia di San Gennaro non vi è una netta distinzione tra elementi architettonici e scultorei: la colonna, cinta da alcune volute, è accostata ai medaglioni e ai festoni di frutta. Anche gli altari divengono una macchina scenografica che ingloba scultura e architettura. L'altare è progettato non solo per le celebrazioni liturgiche, ma serve anche per dividere la zona pubblica, che termina nel presbiterio, con quella riservata al coro dell'ordine; l'accesso tra i due ambienti avviene tramite portelle marmoree poste ai lati dell'altare, che di fatto si tramuta in un arredo sacro.

L'attività del Fanzago oltrepassò i confini di Napoli, estendendosi nel Casertano, ad Avellino, nel basso Lazio e a Roma, in Calabria, nella Cattedrale di Palermo, e in Spagna.

Anche i contemporanei, come Francesco Antonio Picchiatti e Dionisio Lazzari, furono molto richiesti dalle committenze dell'epoca. Il primo si discostò dallo stile del Fanzago, facendo ricorso ad un'architettura più classicheggiante, mentre il secondo operò nel solco dello stile barocco.
In particolare, Dionisio Lazzari lavorò al Palazzo Firrao e nella chiesa di Santa Maria della Sapienza, dove realizzò la facciata progettata, presumibilmente, dallo stesso Cosimo Fanzago: altre sue opere sono la chiesa di Santa Maria dell'Aiuto, che fu compromessa nelle decorazioni marmoree nel XVIII secolo, e la chiesa di San Giuseppe dei Ruffi, completata solo intorno alla metà del Settecento.

Altri architetti attivi a metà del secolo sono ancora alcuni esponenti degli ordini religiosi, come il certosino Bonaventura Presti, che venne da Bologna come falegname e si specializzò anche in architettura e ingegneria seguendo da vicino i cantieri della Certosa di San Martino; l'opera più famosa del frate è la darsena vecchia, ma lavorò pure nel Chiostro di San Domenico Soriano ed in entrambi i cantieri venne sostituito dal regio ingegnere e architetto Francesco Antonio Picchiatti.

Un'altra figura di rilievo fu Giovan Domenico Vinaccia, architetto, scultore e orafo, che si formò alla bottega di Dionisio Lazzari e fu l'autore della facciata della chiesa del Gesù Vecchio e delle decorazioni architettonico-scultoree delle seguenti chiese napoletane: Santa Maria Donnaregina Nuova, Sant'Andrea delle Dame e Santa Maria dei Miracoli.

Infine, occorre ricordare il regio ingegnere e architetto Pietro De Marino, che divenne dapprima collaboratore di Bartolomeo Picchiatti e successivamente intraprese la carriera autonomamente e venne affiancato all'ingegnere Natale Longo; le sue opere più famose sono la chiesa di Santa Maria di Montesanto, completata da Dionisio Lazzari, e la chiesa di San Potito.

Dal punto di vista urbanistico, all'epoca il suolo destinato alle edificazioni si era bruscamente ridotto a causa del sorgere di numerose fabbriche religiose. Gli architetti avevano difficoltà nel progettare nell'area delle vecchie mura urbane e quindi cominciarono ad edificare palazzi nobiliari verso la collina di Pizzofalcone e verso la Riviera di Chiaja. Per gli ordini monastici invece si rimaneggiavano le chiese già esistenti, con le profusioni di marmi policromi e marmi commessi, e talvolta si abbattevano per ricostruirle con piante più complesse.

Terza fase.
Verso gli anni novanta del XVII secolo si susseguirono, in un breve lasso di tempo, due terremoti che danneggiarono molti edifici dell'urbe. Il terremoto del 1688, che precedette quello del 1693, causò diversi crolli, tra cui l'antico prospetto della basilica di San Paolo Maggiore, che, pochi anni prima, era stato ammodernato secondo gli stilemi barocchi su disegno di Dionisio Lazzari. Grazie all'intervento della nobiltà i danni furono riparati in breve tempo: un caso esemplare è la ricostruzione, voluta fortemente dal conte Marzio Carafa, del paese di Cerreto Sannita a seguito del disastroso terremoto del 5 giugno 1688.

Durante le riparazioni post-sismiche furono attivi architetti di transizione fra i due secoli; il primo fu il pittore e architetto Francesco Solimena, che progettò ad esempio il Palazzo Solimena come propria abitazione, la facciata della chiesa di San Nicola alla Carità (eseguita successivamente da Salvatore Gandolfo) e varie opere minori, come il campanile della Cattedrale di San Prisco a Nocera Inferiore e il nuovo portale della chiesa di San Giuseppe dei Vecchi.
Altri due esponenti di transizione furono Arcangelo Guglielmelli e Giovan Battista Nauclerio.

Il primo, collaboratore del citato Lazzari, restaurò il Complesso di Santa Maria delle Periclitanti e la chiesa di Santa Maria Donnalbina; la sua attività si registra nell'Abbazia di Montecassino per la realizzazione della navata della chiesa e fu attivo anche nel cantiere del Duomo di Salerno, dove innalzò la navata ispirandosi a quella della stessa abbazia benedettina. Invece, il Nauclerio era l'allievo dell'architetto Francesco Antonio Picchiatti ed operò per alcuni ordini monastici. Completò la chiesa di Santa Maria delle Grazie sulla piazzetta Mondragone (iniziata da Arcangelo Guglielmelli poco prima della propria morte), al cui interno è conservato un altare in marmo disegnato da Ferdinando Sanfelice; nel frattempo ideò numerosi edifici sacri e civili tra cui una cappella nel Duomo di Avellino e la Villa Faggella.

Agli inizi del XVIII secolo Napoli vide un'incontrollata espansione urbanistica a causa dell'incremento demografico. I massimi esponenti del secolo furono Domenico Antonio Vaccaro e il citato Ferdinando Sanfelice; nei due viene riscontrato uno stile tra quello di Cosimo Fanzago e di Fisher Von Erlach. Inoltre, nel Settecento in città giunsero architetti di estrazione romana per lavorare per conto del re, come Giovanni Antonio Medrano e Antonio Canevari; ai due si deve la Reggia di Capodimonte. Altri architetti sono Nicola Tagliacozzi Canale, che lavorò principalmente alla Certosa di San Martino e realizzò i palazzi Mastelloni e Trabucco. Infine occorre ricordare Giuseppe Astarita, che fu attivo fino alla seconda metà del secolo tra Napoli e la Puglia; fu un importante sperimentatore di piante come quella mistilinea di Sant'Anna a Capuana, che raggiunse la conformazione definitiva nel 1751.
Ancora nel Settecento furono attivi Enrico Pini, Giuseppe Lucchese Prezzolini e Antonio Guidetti. Enrico Pini era un frate e, intorno alla metà del secolo, realizzò la facciata della chiesa di San Carlo alle Mortelle e lavorò agli interni della chiesa del Gesù delle Monache insieme ad Arcangelo Guglielmelli, Lorenzo Vaccaro e Nicola Cacciapuoti; il Pini disegnò anche l'altare maggiore della chiesa. Giuseppe Lucchese Prezzolini divenne celebre per l'intervento presso la chiesa di San Nicola a Nilo, mentre Antonio Guidetti lavorò alla chiesa di Santa Maria della Colonna. Entrambe le chiese fanno riferimento alla cultura architettonica di ispirazione borrominiana. Infatti, nella prima si nota un andamento concavo-convesso del prospetto e nella seconda sono presenti accorgimenti prospettici che slanciano l'intera composizione fino ad aprirsi verso lo spazio antistante.

Nella prima metà del secolo, ad Aversa e dintorni, si affacciarono diverse personalita romane che contribuirono alla formazione di un linguaggio Arcadico dell'architettura napoletana; esse furono Carlo Buratti (Cattedrale di San Paolo), Francesco Antonio Maggi, Filippo de Romanis e Paolo Posi. Verso la metà del Settecento questi architetti, assieme ai nuovi esponenti del classicismo barocco come Ferdinando Fuga e Luigi Vanvitelli, indirizzarono l'architettura verso nuove forme di decoro e compostezza tipiche della scuola romana. Vanvitelli, attorno alla propria figura, ebbe numerosi collaboratori e allievi che riuscirono, intorno agli anni cinquanta a stravolgere la moda barocca, orientando i gusti verso il classicismo dell'Arcadia.
Fra gli architetti che collaborarono all'affermazione del barocco aulico del Luigi Vanvitelli ci furono il Tagliacozzi Canale che risentì molto blandamente degli influssi, ma prese parte alla realizzazione del Foro Carolino; poco tempo prima il Tagliacozzi Canale fu assunto, senza soldo, insieme all'ingegnere regio Giuseppe Pollio presso il Real Albergo dei Poveri come revisore dei conti della fabbrica.

I fratelli Luca e Bartolomeo Vecchione si mossero nel solco della cultura classicista dell'epoca, ma seppero dare anche un tocco di originalità alle loro composizioni, soprattutto per quanto riguarda il meno noto Bartolomeo che nella progettazione della Farmacia degli Incurabili diede prova di una personalità nervosa e raffinata di un artista che vive la sua opera in profondità e in superficie, senza zone neutre. Altri furono Giovanni del Gaizo, Pollio, Astarita e Gaetano Barba

Infine occorrono alcune note sull'architettura civile del XVIII secolo. Essa mostra l'impiego di elaborate scenografie nella composizione degli scaloni e dei cortili; in questo si specializzò Ferdinando Sanfelice, che progettò il maestoso scalone aperto del Palazzo dello Spagnolo, posto scenograficamente sul fondo di uno stretto cortile.

Urbanistica.
I Quartieri Spagnoli.
I Quartieri Spagnoli, voluti fortemente dal viceré per l'acquartieramento di soldati spagnoli in città, sorgono in un'area compresa tra via Tarsia e via Chiaia longitudinalmente e tra via Toledo e l'attuale corso Vittorio Emanuele; la superficie coperta è di circa 800.000 metri quadrati.

Analogie alla conformazione del quartiere sono riscontrabili peraltro anche nelle zone delle Mortelle e di Cariati, dove un'edilizia più compatta, articolata attorno ad una maglia stradale più rarefatta e non ortogonale, è costituita da un insieme di palazzi tardocinquecenteschi. L'espansione dei Quartieri Spagnoli procedette comunque in più fasi, distribuite in un lasso di tempo che va dalla carta di Lafréry a quella del Duca di Noja. In origine, nel primo ventennio del XVII secolo, la zona era formata da case e comprensori di case trasformati nei palazzi di lusso della nobiltà; tuttavia, sostanziali trasformazioni avvennero intorno al 1630 per protrarsi fino al XIX secolo.

Nella vicina via Toledo non appare nessuna affluenza degli ordini monastici tranne qualche chiesa; invece, addentrandoci nei quartieri si possono scorgere numerose fabbriche religiose che talvolta costituirono un ostacolo allo sviluppo urbanistico a causa del loro notevole ingombro dell'insula quadrangolare. Presenti sono le arciconfraternite volute dai nobili. Esse sorsero principalmente intorno alla metà del XVI secolo per poi svilupparsi nel secolo successivo con le rendite annue; un esempio è la chiesa dell'Immacolata Concezione e Purificazione di Maria de' nobili in Montecalvario, che, a partire dal 1620, divenne il centro di una manifestazione artistica con la realizzazione di un carro alla quale partecipavano artisti importanti del panorama barocco della città, come Lorenzo e Domenico Antonio Vaccaro.

Pertanto l'edilizia sacra influenzò notevolmente lo sviluppo architettonico della zona. Alcuni dei primissimi interventi risalgono al Cinquecento con realizzazioni di ordini monastici o grazie alle elargizioni nobiliari. Esempi sono: la chiesa di Santa Maria della Mercede a Montecalvario il cui restauro avvenne nel 1677 ad opera dello stuccatore Gennaro Schiavo, e la chiesa di Santa Maria ad Ogni Bene dei Sette Dolori, anch'essa fondata nel Cincquecento su progetto di padre Giovanni Vincenzo Casali (quest'ultima fu completamente rifatta nel XVIII secolo da Nicola Tagliacozzi Canale e oggi dell'originale non rimane altro che il portale).

La presenza di aree conventuali e dei relativi cantieri portò alla formazione di veri e propri laboratori che conferirono agli architetti una formazione scientifica riguardo alle tecniche costruttive e che favorirono lo sviluppo di nuove concezioni spaziali. Notevole è l'applicazione del piperno a tutti gli edifici.

Costantinopoli.
Costantinopoli è la zona ""intra moenia"" compresa tra la Porta di Costantinopoli e piazza Bellini, includendo anche l'area di Port'Alba. La zona ospitava, sin dall'epoca aragonese, alcuni palazzi nobiliari, come il Palazzo Castriota Scanderbeg, e notevoli complessi conventuali, come la chiesa di Santa Maria della Sapienza e la chiesa di Santa Maria di Costantinopoli, la cui apertura è datata intorno agli anni trenta del Cinquecento, che furono oggetto di ulteriori espansioni o restauri nel secolo successivo.

Tuttavia, una prima sistemazione urbanistica si ebbe intorno al Seicento per volontà dei viceré Pedro Álvarez de Toledo e Pedro Fernández de Castro. In particolare, sotto quest'ultimo, che fu viceré dal 1610 al 1616, via Costantinopoli assunse importanza grazie alla presenza esterna alle mura dei Regi Studi, realizzati da Giulio Cesare Fontana nel 1622; la nuova strada venne quindi unita alla preesistente via Toledo tramite il largo Mercatello (attuale Piazza Dante).

In generale, i palazzi che sorsero lungo la via, derivarono da ""case palazziate""; i proprietari acquistarono case o lotti limitrofi, trasformando l'isolato così formatosi in vasti palazzi residenziali; ad esempio, nel XVII secolo sono testimoniate all'archivio storico della città alcune ricevute di pagamento riguardanti terreni acquistati che appartenevano al Complesso di San Gaudioso.

In ogni caso, l'intervento urbanistico dovette tener conto del dislivello morfologico dell'area, che risulta evidente nella configurazione del Palazzo Conca (inglobato successivamente nella fabbrica del Complesso di Sant'Antonio delle Monache a Port'Alba), dove la presenza della scala d'accesso settecentesca evidenzia l'andamento scosceso del terreno.

Un nuovo intervento si ebbe tra il 1620 e il 1656, quando via Costantinopoli fu sottoposta ad un rinnovo in chiave barocca; infatti furono rifatte le facciate di diversi palazzi, tra cui quella di Palazzo Firrao realizzata nella seconda metà del Seicento ad opera di Cosimo Fanzago con la collaborazione degli scultori Giacinto e Dionisio Lazzari, Simone Tacca e Francesco Valentino. Più radicale invece fu il restauro del complesso di Santa Maria di Costantinopoli, la cui chiesa fu interamente ricostruita grazie all'intervento del domenicano Giuseppe Nuvolo, che innalzò anche la facciata con tre portali (oggi quelli laterali risultano murati a causa di un intervento del XVIII secolo che portò alla trasformazione delle navate laterali in cappelle).

Contemporaneamente fu eseguito il rinnovo della chiesa di Santa Maria della Sapienza, i cui lavori durarono ben quarantacinque anni (1625-1670); al primo intervento di Giovan Giacomo Di Conforto fece seguito dapprima quello di Cosimo Fanzago (a cui è attribuita la creazione della facciata a loggiato nella quale lavorano Dionisio e il padre Jacopo Lazzari per le decorazioni in marmo) e infine quello dell'ingegnere Orazio Gisolfo per il completamento della cupola.

Al contempo si registrano i lavori nella chiesa di San Giovanni Battista delle Monache. Questo complesso era stato fondato nel 1597, mentre la chiesa fu realizzata solo alla fine del XVII secolo e completata a gli inizi del successivo; l'impianto si deve a Francesco Antonio Picchiatti, mentre la facciata, che s'ispira a quella del Soria di San Gregorio al Celio a Roma, è opera di Giovan Battista Nauclerio e risale al Settecento.

Fuori le mura: Vergini, Stella, Sanità e Materdei.
Questa serie di borghi ""extraurbani"" sorti in epoca medievale tra Porta San Gennaro e la Porta Santa Maria di Costantinopoli, costituisce un importante punto di riferimento dell'architettura barocca napoletana per i successivi aggregamenti creati tra la fine del XVI e il XVII secolo.

In quest'epoca di rinnovo architettonico e sociale sorsero le prime importanti fabbriche extra moenia: oltre alla chiesa di San Gennaro Extra Moenia, ricordata sin dall'epoca paleocristiana, il primo intervento fu quello inerente alla Basilica di Santa Maria della Sanità, voluta dai domenicani e costruita tra il 1602 e il 1613 su progetto di Giuseppe Nuvolo. Contemporaneamente furono eretti ulteriori complessi con canoni della Controriforma, come la chiesa di Santa Maria della Verità, conosciuta anche come ""Sant'Agostino degli Scalzi"", e la vicina chiesa di Santa Teresa degli Scalzi, entrambe situate nel comprensorio di Fonseca-Materdei ed erette da Giovan Giacomo Di Conforto su commissione dei Carmelitani Scalzi.

Al 1606 risale la fondazione del conservatorio dei Santi Bernardo e Margherita a Fonseca con annessa chiesa progettata anni dopo da Pietro De Marino. Più antica è la fondazione della chiesa di Santa Maria di Materdei (1585), che però fu rinnovata nel XVIII secolo da Nicola Tagliacozzi Canale.

Altri rinnovamenti interessarono le chiese di Santa Maria della Vita, Santa Maria Succurre Miseris ai Vergini, Santa Maria della Misericordia ai Vergini, Santa Maria dei Vergini ed altri complessi. Questi rinnovamenti sono datati nel lasso di tempo compreso tra il terremoto del 1688 e la metà del Settecento.

Proprio nel Settecento vennero fondatati altri due importanti complessi monastici: la chiesa dell'Immacolata e San Vincenzo, realizzata a metà del secolo da Bartolomeo Vecchione su un precedente complesso distrutto, e il Complesso dei Cinesi fondato nel agli inizi del secolo.

Meritevole d'attenzione è la chiesa di Santa Maria della Stella, fondata nel 1571, e realizzata dai primi decenni del Seicento su progetto di Bartolomeo Picchiatti, coadiuvato dal figlio Francesco Antonio; l'edificio, completato nel 1734 sotto la direzione di Domenico Antonio Vaccaro, fu severamente danneggiato a causa della seconda guerra mondiale e durante il successivo restauro furono riutilizzati marmi di chiese demolite. Notevole è la sagrestia barocca con decorazioni di Luca Vecchione vagamente Rococò.

L'edilizia civile invece può essere distinta in due parti:

Pontecorvo e Pizzofalcone.
Entrambi i quartieri sono posti sul lato della collina del Vomero, agli estremi dei Quartieri spagnoli.

Pontecorvo è definito come il quartiere conventuale poiché qui, nel XVII secolo, sorsero numerose insule conventuali. Anticamente la zona, dove vi era un'elevatissima concentrazione di prostitute, era destinata alla plebe che smerciava ogni cosa. Pontecorvo acquistò importanza solo grazie all'espansione collinare del XVI secolo voluta da Pedro Álvarez de Toledo, quando, in un primo momento, i nobili acquistarono i suoli dal complesso dei Santi Severino e Sossio, che aveva in proprietà i terreni della collina. Questa ondata residenziale venne progressivamente sostituita da quella conventuale; la venuta degli ordini causò la trasformazione dei palazzi Caracciolo, Spinelli, Pontecorvo e de Ruggiero in conventi, portando alla formazione di una vera e propria via sacra, sulla falsariga di via Costantinopoli, dove invece vi erano numerosi palazzi civili.

Importanti fu anche la fondazione del Complesso di Gesù e Maria, iniziato nel 1580 e terminato nel 1603 sui terreni venduti dal nobile Ascanio Coppola a Fra' Silvio di Atripalda. Il progetto del complesso fu affidato a Domenico Fontana che vi eresse la chiesa.
Invece, al 1601 risale la fondazione della Basilica di Santa Maria della Pazienza, voluta da Annibale Cesareo e restaurata nel XVIII secolo.
Pochi anni più tardi, nel 1614 fu cominciato il Convento di San Potito nell'area detta ""Costagliola""; la chiesa, di poco successiva, fu disegnata da Pietro De Marino e restaurata dall'architetto Giovan Battista Broggia nel XVIII secolo.
A questi si aggiunse, nel 1617, il Complesso di San Giuseppe dei Vecchi, con chiesa progettata da Cosimo Fanzago nel 1634 e terminata nel secolo successivo.
Nel 1616 e nel 1619 furono fondati rispettivamente il Complesso di San Francesco delle Cappuccinelle e la chiesa di San Giuseppe delle Scalze a Pontecorvo; il nucleo originario del complesso è del XVI secolo, ma fu restaurato nel Settecento da Giovan Battista Nauclerio, mentre la chiesa fu progettata all'interno di ""Palazzo Spinelli a Pontecorvo"" da Cosimo Fanzago dal 1643 al 1660 e rifatta nella facciata da Giovanni Battista Manni nel 1709.
Altro complesso importante è quello di Santa Maria delle Periclitanti, che venne restaurato alla fine del XVII secolo da Arcangelo Guglielmelli.
Pizzofalcone (o Monte Echia) è invece una collina prospiciente sul mare. La sua fondazione risale al VII secolo a.C. ad opera dei Cumani ed assunse importanza nel XVI secolo, quando le espansioni vicereali interessarono la zona del vecchio palazzo vicereale. La morfologia del suolo fece sì che venisse costruito, a metà del XVII secolo, l'accampamento militare con funzioni di fortezza per ospitare i soldati spagnoli, liberando al contempo i vicini Quartieri spagnoli per far spazio agli ordini religiosi.

Cospicua è la presenza di edifici civili, alcuni dei quali furono trasformati in chiese e conventi, come la chiesa di Santa Maria della Solitaria con annesso convento, la Nunziatella, rimaneggiata da Ferdinando Sanfelice, la seicentesca basilica di Santa Maria degli Angeli a Pizzofalcone del teatino Francesco Grimaldi e infine la chiesa di Santa Maria Egiziaca a Pizzofalcone con il convento. In particolare, Santa Maria Egiziaca a Pizzofalcone venne fondata prima dei tumulti di Masaniello e occupò l'area della proprietà dei Toledo. Fu progettata da Cosimo Fanzago precedentemente al suo soggiorno romano; infatti, prendendo spunto dal progetto della chiesa partenopea partecipò al concorso per la chiesa di Sant'Agnese in Agone influenzando Carlo Rainaldi. Ciononostante il progetto del Fanzago per Santa Maria Egiziaca fu continuato da Francesco Antonio Picchiatti, Antonio Galluccio e Arcangelo Guglielmelli che mutarono buona parte del disegno originario.

Chiaia e Posillipo.
Oltre la ""Porta di Chiaia"", i borghi di pescatori situati tra il Monte Echia e Posillipo si stavano trasformando, grazie agli interventi rinascimentali e barocchi, in luoghi di svago della nobiltà per la presenza di ville e casini; il primo che si può ricordare è Palazzo Caravita di Sirignano, fondato nel XVI secolo.

Alla trasformazione dei borghi marinari in luoghi urbani non furono estranei i religiosi e le fondazioni di laici, che contribuirono alla costruzione di chiese (Santa Maria della Vittoria, Santa Maria in Portico, San Giuseppe a Chiaia, chiesa dell'Ascensione e Santa Teresa), la cui progettazione venne affidata ad architetti importanti come Cosimo Fanzago, Arcangelo Guglielmelli, Tommaso Carrere e Nicola Longo. Inoltre, nel Settecento, per volontà di un mercante pisano sorse il Complesso di San Francesco degli Scarioni il cui disegno venne affidato a Giovan Battista Nauclerio.

L'edilizia civile si sviluppò prevalentemente lungo costa, come nel caso del Palazzo Ravaschieri di Satriano che venne ampliato nel XVIII secolo da Ferdinando Sanfelice. Altri palazzi degni di nota sono: Palazzo Ischitella, Palazzo Ruffo della Scaletta già ""Palazzo Carafa di Belvedere"" e Palazzo Guevara di Bovino.

Un nucleo più interno di edifici sorse nell'odierno Rione Amedeo, attorno alla chiesa di Santa Teresa a Chiaia; tra questi si ricordano il Palazzo Carafa di Roccella e il Palazzo d'Avalos del Vasto, entrambi restaurati nel XVIII secolo da Luca Vecchione e da Mario Gioffredo che caratterizzò Palazzo d'Avalos con una decorazione neoclassica assai distante dalle forme barocche.
Invece, ai margini della collina di Posillipo venne realizzato Palazzo Donn'Anna, voluto da Anna Carafa, consorte del viceré Ramiro Núñez de Guzmán, duca di Medina de las Torres: venne commissionato a Cosimo Fanzago, ma l'opera non fu portata a termine per la morte di Donn'Anna Carafa e rimase incompleto.

Nel corso del Seicento e del Settecento vi fu una notevole espansione dei borghi di Villanova e Santo Strato, dove numerose chiese furono ampliate e restaurate. Tra esse occorre citare la chiesa di Santo Strato a Posillipo, ampliata già nel 1577; quella di Santa Maria del Faro ingrandita da Ferdinando Sanfelice; Santa Maria della Consolazione, eretta nel Settecento per opera dello stesso Sanfelice; infine la chiesa di Santa Maria di Bellavista che venne restaurata in chiave tardo-barocca.

Chiese.
Chiese seicentesche.
Le chiese seicentesche, di solito, sono costituite da piante a croce latina, o ad aula centrale senza transetto (una tipologia architettonica adatta solo ad edifici che non avevano sufficiente spazio a disposizione, come nel caso della chiesa del Purgatorio ad Arco), oppure a croce greca.

Le decorazioni architettonico-scultoree sono prevalentemente in marmo; la loro progettazione fu affidata non soltanto ad architetti, ma anche a marmorai: le decorazioni del XVII secolo sono in taglio marmoreo, marmo commesso e marmo policromo.

Il primo tipo di decorazione è molto diffuso nelle chiese napoletane, grazie all'opera di celebri specialisti come Cosimo Fanzago e Dionisio Lazzari, che realizzarono pregevoli decorazioni in commesso.
Ad esempio, il Lazzari si occupò del presbiterio della chiesa del Purgatorio ad Arco, eseguendo un apparato decorativo con una tecnica brillante, una commistione di una serie di applicazioni diverse: la balaustra è in commesso, le pareti erano costituite da marmo rosso venato (oggi non più presenti, poiché sono state sostituite da pannelli di plastica) e le sculture s'innestano nell'apparato architettonico.

Invece, il marmo policromo è particolarmente diffuso nelle chiese erette nel primo Seicento e ricorre nelle decorazioni derivate da temi classici.

Infine, le decorazioni a stucco, affidate ad architetti e stuccatori, erano utilizzate in chiese, spesso, di medie e piccole dimensioni (come nel caso della chiesa di San Gennaro all'Olmo o della Basilica di Santa Maria della Sanità, in quest'ultima, per dare maggior rilievo all'illuminazione interna).

Chiese settecentesche.
Le chiese settecentesche presentano un'impostazione planimetrica più libera.
Per esempio, nella chiesa di Santa Maria della Concezione a Montecalvario venne adottata una pianta a matrice ottagonale, con una croce greca espressa negli assi ingresso-abside e transetto-transetto; l'ottagono allungato fa da raccordo agli assi, ma, nel contempo, crea altri spazi destinati a cappelle e al deambulatorio di collegamento. La parte centrale dell'edificio, destinata al raccoglimento dei fedeli, è divisa dalle cappelle e dal deambulatorio grazie ad una serie di pilastri che sorreggono un complesso sistema di volte, mentre, a copertura della parte centrale è posta una cupola che irradia di luce l'edificio.

Altre piante fantasiose trovarono applicazione nella cappella del Real Albergo dei Poveri e nella chiesa di Santa Maria del Ben Morire. In particolare, la prima avrebbe dovuto essere caratterizzata da una pianta stellare ideata da Ferdinando Fuga, ma non fu mai completata e oggi è riconoscibile soltanto attraverso i segni delle fondazioni.

Tuttavia, altre chiese del periodo mostrano ancora una pianta tradizionale (croci latine e greche), scelta favorita da una maggiore semplicità costruttiva e dai minor costi e tempi di esecuzione.

Nel Settecento, le decorazioni marmoree delle epoche precedenti furono sostituite da quelle a stucco, poiché risultavano più semplici da realizzare. Tra i principali stuccatori delle chiese napoletane si ricordano: Domenico Antonio Vaccaro, Arcangelo Guglielmelli, Giovan Battista Nauclerio, Luca, Bartolomeo Vecchione, Bartolomeo Granucci e Giuseppe Astarita.

Una delle chiese più rilevanti, che mostra un'interessante decorazione a stucco, è quella di Sant'Angelo a Nilo; l'interno della chiesa, frutto del genio del suddetto Arcangelo Guglielmelli, s'ispira all'architettura classica. In molte altre importanti chiese, decorate a stucco, lavorò il citato Vaccaro, il quale introdusse composizioni decorative assai sinuose e adottò la tecnica dei riccioli.

Palazzi.
Il palazzo del periodo barocco non si discosta molto dalla tipologia rinascimentale, dalla quale riprende la disposizione del sistema formato da androne, cortile e scala.

Il palazzo del Seicento.
Uno dei primi palazzi ad essere costruito nel XVII secolo fu il Palazzo Reale. Il modello di questo palazzo è tipicamente romano; ad esempio le scale risultano ancora celate all'interno della struttura e non assumono un aspetto scenografico.

Infatti anche altri palazzi eretti nel primo Seicento mostrano scale disposte lateralmente o su un estremo della facciata, come il palazzo Carafa della Spina, discostandosi dalla tipologia della scala aperta in voga nel secolo successivo.

Durante il XVII secolo il palazzo si articola spesso su due piani nobili; il primo serviva come piano privato del padrone, per gli incontri ed altro, mentre il secondo fungeva da abitazione per l'intera famiglia. Esternamente il palazzo mostra lo sfarzo della casata, espresso attraverso l'applicazioni di numerose decorazioni come colonne alveolate, lesene e sculture.

Peraltro, nel Seicento molti palazzi già esistenti subirono modifiche e rimaneggiamenti che determinarono una vera e propria stratificazione architettonica, che talvolta causava persino appesantimenti strutturali assai nocivi sulle murature esistenti; è il caso ad esempio del palazzo Filippo d'Angiò che, a causa delle superfetazioni barocche, ancora oggi mostra elementi in acciaio a sostegno dei blocchi in piperno dei pilastri del loggiato.

Il palazzo del Settecento.
Verso la fine del Seicento, la tipologia residenziale cambiò impostazione: le strutture, ed in particolare le scale, vennero orientate verso l'ingresso.

Uno dei maggiori architetti in ambito civile fu Ferdinando Sanfelice, che con il suo stile barocco si occupò di nuove costruzioni e di restauri; realizzò il celebre Palazzo dello Spagnolo, mentre per i restauri eseguiti all'interno del centro antico fu condizionato dalle impostazioni dei cortili.

Altro architetto attivo nell'architettura civile è l'onnipresente Domenico Antonio Vaccaro, che operò in tre palazzi della città: il Palazzo di Magnocavallo, il Palazzo Spinelli di Tarsia ed infine il Palazzo dell'Immacolatella.
Il primo venne ampiamente restaurato dall'architetto per farne la propria abitazione; le decorazioni che compaiono principalmente sono il piperno e lo stucco.
Del secondo, oggetto di un ambizioso progetto che prevedeva la realizzazione di un immenso palazzo nobiliare impostato sulla ricerca di scenografiche prospettive, restano solo il fabbricato centrale e il cortile rettangolare di ampie dimensioni, chiamato largo Tarsia.
Il terzo palazzo è quello dell'Immacolatella, rappresenta invece l'unico edificio di interesse storico e architettonico nella zona portuale.

Tra gli altri architetti del XVIII secolo occorre citare Nicola Tagliacozzi Canale. Attivo dal 1720 fino alla data della sua morte, il suo più importante progetto civile è il Palazzo Trabucco, dove le sgargianti decorazioni si fondono col nascente Rococò dando vita un pregevole esempio di architettura settecentesca; notevole è inoltre la scala aperta nel cortile.

Altra cosa che caratterizza la realizzazione dei palazzi in città fu l'afflusso di architetti estranei alla formazione locale come Ferdinando Fuga, che progettò un palazzo in via Medina. Questo edificio s'imposta come un normale palazzo nobiliare locale, ma presenta influssi di quel monumentalismo portato dalle esperienze che il Fuga aveva fatto a Roma; la facciata è caratterizzata da intervalli di paraste, che aprono gli spazi alle finestre, e da un possente cornicione che aggetta sulla via pubblica.

Le altre architetture settecentesche di Napoli sono espresse in palazzi nobiliari, oggi poco noti al grande pubblico, ma che nascondono i vari passaggi di stile che caratterizzarono l'epoca barocca; malgrado ciò, alcuni di questi palazzi furono danneggiati nei restauri avvenuti dopo la seconda guerra mondiale, come nel caso del palazzo al n. 169 di via Tribunali.

Le regge.
Nel corso del Settecento, con l'avvento dei Borbone e specialmente di Carlo VII al trono del Regno di Napoli, nella capitale confluirono architetti di formazione non locale, come il suddetto Ferdinando Fuga, l'anziano Antonio Canevari e Giovanni Antonio Medrano, il più giovane della schiera di architetti chiamati dal re.
Ad essi si deve la progettazione della Reggia di Capodimonte, magnifica residenza barocca posta, all'epoca, ai margini della città.

Al contempo Ferdinando Fuga progettò il Real Albergo dei Poveri, chiamato anche la ""Reggia dei Poveri"" poiché doveva ospitare i poveri del regno.
Il progetto originario, rimasto incompiuto, è una delle più grandi opere architettoniche settecentesche in Europa: la facciata lunga 354 metri è scandita da una estesa teoria di finestre, mentre la parte centrale è aperta da un portico con porte d'ingresso in stile michelangiolesco; l'accesso al portico è servito da una scala a doppia rampa che dona slancio verticale al palazzo.

Tuttavia, la più importante realizzazione in questo ambito fu la Reggia di Caserta, iniziata da Luigi Vanvitelli e terminata dal figlio Carlo.
L'edificio, nel quale si riconoscono peraltro tendenze classiciste, esprime con ambiguità uno stile architettonico nel quale confluiscono le scenografiche prospettive barocche, con pizzichi di monumentalismo e la compostezza delle decorazioni e delle proporzioni che danno il benvenuto ad un nascente Neoclassicismo.

Gli elementi architettonici civili e sacri.
Gli elementi architettonici civili.
Nel Barocco napoletano i principali elementi architettonici sono la scala, il cortile e il portale che solitamente costituiscono le invarianti nell'articolazione dei palazzi.

Il portale.
Il portale, generalmente in piperno e talvolta accompagnato da cromatismi in marmo che generano un effetto chiaroscuro, assunse un ruolo importante nell'architettura napoletana seicentesca.
Infatti, l'angustia delle strade del tessuto greco-romano e del Borgo dei Vergini, determinata rispettivamente dallo schema ippodameo adattato su un suolo in declivio sul mare e dalla necessità di seguire la conformazione dei corsi d'acqua torrentizi che si generavano con le piogge, imposero la necessità di concentrare sul portale tutta la teatralità e drammaticità dello stile barocco.
Ciò favorisce la visuale di scorcio dell'edificio, perché l'attenzione dell'osservatore è rivolta verso la composizione della masse che compongono il portale. Un esempio è il portale di Palazzo di Sangro progettato da Bartolomeo Picchiatti ed eseguito da Giuliano Finelli in cui è espresso il contrasto dei conci in piperno e marmo che accompagnano le colonne alveolate composte da conci che incorniciano l'ingresso; l'attenzione che Picchiatti rivolge verso questo elemento fa, in un certo senso, passare in ombra il resto della facciata rinascimentale.

Nel Seicento anche Cosimo Fanzago progettò imponenti portali barocchi, il più importante dei quali fu quello di Palazzo Carafa di Maddaloni, dove l'arco centrale è racchiuso da una composizione di lesene tuscaniche che poggiano su un basamento rigonfiato a conci, sul quale termina un'effimera decorazione marmorea con coppe, mentre ai lati sono presenti volute di raccordo.

Nel Settecento la realizzazione di fastosi portali raggiunse l'apice. Ferdinando Sanfelice progettò, oltre ad innumerevoli scale aperte, anche portali di grande qualità architettonica, come quello di Palazzo Filomarino; qui la struttura ad arco mistilineo è racchiusa da una composizione in bugnato disposto in misure alterne (che riprende il carattere stilistico dell'arco spezzato con conci marmorei), il tutto sormontato da un timpano spezzato a volute che racchiude al centro un fregio con metopa.

Il cortile.
Il cortile dell'abitazione barocca non è altro che l'evoluzione del cortile quattrocentesco e cinquecentesco in piperno. Spesso consiste proprio nell'adattamento plani-volumetrico di un cortile d'epoca precedente.

L'angustia delle strade, già emersa al paragrafo superiore, influenzò notevolmente l'articolazione di questi spazi. Infatti, gli architetti chiamati alla progettazione dei cortili si trovarono davanti alla necessità di coniugare le ristrette dimensioni del lotto all'esigenza di realizzare strutture scenografiche per quella che doveva rappresentare, in un certo senso, la stanza centrale del palazzo.

Elementi che compongono la struttura del cortile sono il loggiato (raro a Napoli), il portico in piperno, la scala aperta ed altri elementi strutturali-decorativi che impreziosiscono e dilatano la visuale di questo spazio.
Notevole è il loggiato di palazzo Carafa di Maddaloni, dove Cosimo Fanzago creò una mirabile soluzione architettonica basata sulla fuga prospettica generata dalla presenza del loggiato stesso.

Altri esempi importanti sono i cortili in via Santa Maria di Costantinopoli, dove i palazzi sorsero in prossimità dell'ex cinta muraria prima dell'espansione voluta da Pedro Álvarez de Toledo. Qui gli edifici si sviluppano attorno ad una corte ad U, schermata, sul lato aperto, da un muro divisorio che la separa dal giardino dell'edificio opposto, creando dei meravigliosi giardinetti privati; spesso sulla parete di fondo è possibile trovare disposte in maniera simmetrica le decorazioni scultoree che accompagnano le fontane.

Cortili di ridotte dimensioni si trovano nelle espansioni urbanistiche pianificate, come nei Quartieri Spagnoli, dove fu adottato, nella scala di progettazione territoriale, un modulo ripreso da molti edifici dei quartieri Avvocata e Montecalvario, tranne nella zona di Tarsia e Toledo, dove l'isolato assunse caratteristiche più monumentali.

Dal punto di vista geometrico il cortile presenta diverse forme. Ad esempio quello del palazzo Spinelli di Laurino venne caratterizzato da una pianta ovale con decorazioni in piperno e sculture. Quello del palazzo Caracciolo di Avellino, sorto nel periodo rinascimentale, ha una conformazione strutturale diversa; in questo caso il cortile assume una funzione urbanistica, poiché costituisce un vero e proprio largo (una sorta di ""corte d'onore"") interposto tra la strada e il palazzo stesso.

Invece, dal punto di vista funzionale, il cortile ebbe anche il compito di accorpare insieme i vari corpi di fabbrica, raccordandoli tra loro, come nel complesso degli Incurabili, dove si affacciano la farmacia, l'ospedale e gli uffici del personale.
La scala.
La scala è un elemento molto importante del palazzo napoletano, sia in quello rinascimentale che in quello barocco. La scala barocca s'innesta nel cortile divenendo lo scenografico punto di fuga della visuale d'insieme del palazzo.

Nel Seicento, la scala è ancora relegata ad un compito essenzialmente funzionale alla struttura; quella decorativa e simbolica si presenta soprattutto nei sagrati delle chiese, dove la scala sottolineava il dislivello tra sacro e profano, sapienza e ignoranza, ricchezza e povertà. Solo nel Settecento si sviluppò il modello barocco della scala aperta, che si sovrappose, nella maggior parte dei casi, a strutture già esistenti.

Il maggior progettista di scale aperte fu il nobile Ferdinando Sanfelice, che ideò vere e proprie quinte teatrali, in cui emerge la fitta rete strutturale costituita dalle volte che scaricano il loro peso sui pilastri. Del Sanfelice celebri sono le scale aperte del palazzo Sanfelice e del palazzo dello Spagnolo; particolare attenzione meritano anche le scale chiuse, come quella di Palazzo di Majo in cui la curva dei pianerottoli triangolari è raccordata da controcurve in corrispondenza delle rampe.

Il motivo della scala aperta sanfeliciana fu ripreso anche da architetti di successiva formazione, fino al XIX secolo. Ciononostante, non fu l'unica soluzione adottata, poiché, verso la metà del Settecento, si svilupparono le scale a loggiato, come quella del Palazzo Acquaviva d'Atri, dove Giuseppe Astarita si attenne ai preesistenti progetti di Giovanni Francesco Mormando.

Gli elementi architettonici sacri.
Nell'architettura sacra, gli elementi nei quali è possibile leggere l'espressione più nitida del Barocco napoletano sono: il sagrato rialzato, che rappresenta un simbolico riferimento all'ascesa divina, le drammatiche facciate, il portale, la pianta e le cupole.

La scala e il sagrato.
Molti edifici sacri sono preceduti da una scala-sagrato, una soluzione dovuta ad aspetti simbolici e tecnici. Dal punto di vista simbolico rappresenta il distacco tra il mondo laico e profano dell'esterno con il mondo spirituale e sacro della chiesa e del convento. L'aspetto tecnico invece fa della scala l'elemento con il quale è possibile superare le naturali pendenze del suolo cittadino; infatti, a causa della scoscesa morfologia partenopea, le chiese furono realizzate su veri e propri terrazzamenti, raccordati al livello inferiore mediante una serie di rampe. Allo stesso tempo, le scalinate potevano servire a dare ulteriore slancio alla struttura, accentuandone sia il valore architettonico che quello simbolico.

Un esempio è il sagrato della chiesa di Santa Maria ad Ogni Bene dei Sette Dolori; l'edificio, ubicato sulle pendici del Vomero, presenta diversi salti di quota, in particolare tra l'ex monastero situato lungo via Santa Lucia al Monte e il sagrato della chiesa posto all'incrocio delle tre strade (via Girardi, via Scura e via Santa Lucia al Monte).

La chiesa di Santa Maria la Nova (progettata tra il 1596 e il 1599 in stile tardo-rinascimentale, ma con influssi manieristi, con interventi successivi di stampo barocco) mostra un analogo sistema a quello della chiesa di via Scura; il sagrato è preceduto da due rampe, ma quella di destra è lunga quasi il doppio di quella di sinistra, proprio a causa dell'andamento del terreno.

Altri esempi sono la basilica di San Paolo Maggiore, la chiesa della Santissima Trinità alla Cesarea e Chiesa di Santa Maria Donnaregina Nuova, che presenta una pendenza del suolo sia da ovest a nord-ovest che da est a nord-est.
Nella chiesa di San Nicola a Nilo la scala diventa elemento che esalta la monumentalità dell'edificio, rendendolo più imponente agli occhi dell'osservatore.

Esistono anche edifici privi di una scala monumentale, dove però è la piazza che funge da sagrato, permettendo quindi di valorizzare la chiesa, come nel caso del Gesù Nuovo.

La facciata.
La facciata costituisce una sorta di macchina da festa esterna degli ordini religiosi. I casi più esemplari di innovazione e ancoraggio alle preesistenze sono offerti dalla facciata dei Girolomini e da quella della chiesa di San Giorgio Maggiore.
Un primitivo progetto di facciata a due campanili della chiesa dei Girolamini risalirebbe al 1614 su disegno di padre Talpa; i lavori furono eseguiti da Dionisio Lazzari, Arcangelo Guglielmelli, architetto del complesso fino alla sua morte (1723), e infine da Ferdinando Fuga che ne completò il progetto. L'evoluzione dei lavori che interessarono l'edificio si possono notare nelle vedute della città del Seicento; i primi cambiamenti avvennero già nel 1602, quando agli Oratoriani venne concesso lo spazio antistante.

La facciata della chiesa di San Giorgio Maggiore fu però distrutta dopo l'espansione di via Duomo nel 1860. Essa era frutto di demolizioni avvenute durante l'operato di Fanzago nel cantiere di ricostruzione dell'edificio. L'ingresso era stretto da una spina di abitazioni e per fruire dello spazio del sagrato vennero demolite le abitazioni preesistenti creando uno slargo capace di rendere visibile la facciata.

Le facciate di epoca barocca offrono comunque un notevole repertorio di composizioni, favorite dalla cospicua presenza in città di diversi ordini monastici.
Molto ricorrente è la facciata doppia, un espediente che cela dietro ad un prospetto in vista l'altra facciata; esempi sono la serliana creata da Cosimo Fanzago nella Certosa di San Martino e nella chiesa di San Giuseppe dei Ruffi.
Nel complesso le facciate più monumentali risultano molto semplici, ma presentano una evidente ricchezza decorativa e risultano lievemente mosse dalle lesene, come nel caso delle chiese di San Ferdinando, di San Paolo Maggiore, dei Girolamini, di San Lorenzo Maggiore e di Santa Maria Donnaregina Nuova. Un caso a parte è la chiesa del Gesù Nuovo dove la decorazione marmorea barocca delle finestre s'innesta nella facciata rinascimentale. La facciata a portico è invece già utilizzata alla fine del Cinquecento nel prospetto della chiesa di San Gregorio Armeno, mentre agli inizi del Seicento furono erette quelle a portico di Santa Maria della Sapienza, di Santa Maria della Stella, del Pio Monte della Misericordia e della chiesa di San Giovanni Battista delle Monache.

Le decorazioni ricorrenti sono i cromatismi in piperno e marmo che creano un sublime effetto di teatralità, dove si appoggia molto spesso anche un determinato simbolismo, come per la chiesa del Purgatorio ad Arco, la cui facciata fu edificata in due fasi: la prima risale alla metà del XVII secolo ad opera del Lazzari, mentre un secolo più tardi fu realizzato il secondo ordine, più austero. Il motivo che ricorre al primo ordine del prospetto è di carattere mortuario. Casi analoghi al Purgatorio ad Arco sono la chiesa di Santa Maria Vertecoeli, la cui facciata, in stucco progettata da Bartolomeo Granucci, è caratterizzata dalla presenza di questi simboli mortuari.

Dopo i terremoti del 1688 e del 1693, molte facciate vennero quasi completamente ridisegnate; esempio lampante è la chiesa di Santa Teresa a Chiaia, dove la facciata in marmo e piperno datata intorno alla metà del Seicento fu completamente rifatta nelle decorazioni come la si vede attualmente.

Nel XVIII secolo si assiste ad un graduale passaggio da forme piuttosto esuberanti ad uno stile più austero, caratterizzato da un regolare utilizzo degli ordini architettonici. Con l'avvento di motivi rococò, sulle facciate furono applicate decorazioni plastiche in stucco e, a differenza di quelle secentesche, finestre caratterizzate da forme più sinusoidali.

Il portale.
Il portale, anche quando si sovrappone ad edifici già esistenti, risulta come una parte organica della chiesa e del convento poiché, dal punto di vista architettonico, così come nell'architettura civile, conferisce importanza e monumentalità alle facciata a causa della presenza di strade e vicoli di anguste dimensioni.

La maggior parte dei portali napoletani sono costituiti da piperno, talvolta stuccati, e da marmo negli edifici più rilevanti. Tuttavia, molti sono celati dietro le doppie facciate.

In particolare, il portale del XVII secolo è piuttosto semplice; è formato quasi sempre da una cornice in piperno con fasce e trabeazione che si conclude con o senza il timpano (a seconda dell'importanza dell'edificio e dello stile del portale stesso). La conclusione con il timpano prevede più modalità di chiusura: quella classica è il timpano triangolare o arcuato, ma non mancano timpani a sesti spezzati, ai lati, e portali contornati da un sistema di lesene che conferiscono maggiore monumentalità all'insieme.

Nei restauri tardosecenteschi si presentò l'esigenza di decorare i portali e le strutture con stucchi che accentuarono la decorazione plastica del prospetto, come nella chiesa di Santa Teresa a Chiaia, cancellando al contempo i cromatismi di piperno.
Un caso particolare è il portale del Gesù Nuovo, che si configura come un'espansione del portale preesistente, riferibile al Quattrocento e appartenente all'originario palazzo progettato da Novello da San Lucano (il ""Palazzo Sanseverino""); la composizione iniziale fu mantenuta fino 1685, anno in cui l'ordine gesuita apportò le attuali modifiche strutturali, aggiungendo la trabeazione e le colonne composite.

Nel Settecento il portale assunse disegni più frivoli per la presenza di riccioli, cimase ed altre decorazioni provenienti dalla fusione dell'architettura napoletana con i gusti rococò. Da questo punto di vista sono esemplari i portali delle chiese della Nunziatella e di San Nicola dei Caserti, i cui timpani, pressoché simili nella forma, presentano una composizione formata da linee sinuose che terminano in volute arricciate, con al centro una nicchia in piperno o decorazione marmorea.

Inoltre, le decorazioni delle facciate nel loro insieme determinarono la formazione di portali dai profili assai particolari e complessi, come quello della chiesa di Santa Maria della Concezione a Montecalvario, mentre altri si appoggiarono ad una semplice decorazione rococò.

La pianta.
L'epoca barocca fu un periodo molto importante per gli sviluppi della pianta centrale in Italia e soprattutto a Napoli, dove gli interni divennero l'espressione più viva del Barocco partenopeo.

Questa sperimentazione si attesta tra la fine del XVI ed il principio del XVII secolo, e va ricercata nell'opera di Giuseppe Valeriano, autore della chiesa del Gesù Nuovo; qui la pianta è combinata, cioè scaturisce da una combinazione tra uno schema longitudinale ed una pianta centrale, con modulo di partenza ascrivibile ad una croce greca. Nei medesimi anni in città fu costruita anche la chiesa di Santa Maria della Sanità, direttamente derivata dai modelli centralizzati di San Pietro in Vaticano (XVI secolo).
Altro esempio è la Cappella del Tesoro di San Gennaro, del religioso Francesco Grimaldi, i cui cantieri furono diretti da Giovanni Cola di Franco e che rappresenta una personale interpretazione dell'invaso della basilica vaticana.
Padre Grimaldi realizzò anche un altro capolavoro riconducibile ad uno schema centralizzato: il Complesso di San Francesco di Paola, la cui chiesa fu articolata mediante una pianta a croce greca, con cappelle incastonate ai lati dell'edificio; per la copertura l'architetto trasse ancora ispirazione dal San Pietro bramantesco e michelangiolesco, ideando una cupola centrale affiancata da quattro calotte minori.

Il primo trentennio del XVII secolo venne a caratterizzarsi per un'intensa e costante sperimentazione nella conformazione degli ambienti sacri.
Giuseppe Nuvolo fu tra i principali architetti dediti alla continua ricerca di soluzioni nuove ed originali. A lui si deve la basilica di Santa Maria della Sanità con annesso convento, di cui oggi rimane il chiostro ovale (deturpato dal Ponte della Sanità); nel progetto della chiesa, Fra' Nuvolo dovette tener conto, non senza difficoltà, delle strutture preesistenti, adottando un presbiterio rialzato per permettere l'ingresso alle catacombe della basilica paleocristiana.
Le cronache attribuiscono al Nuvolo anche una partecipazione alla costruzione della chiesa di San Sebastiano, caratterizzata da una pianta ovale di cui saranno dati cenni in seguito; l'edificio però fu demolito negli anni cinquanta del XX secolo perché ritenuto pericolate.

Altre piante combinate compaiono nella chiesa di Santa Maria Maggiore alla Pietrasanta realizzata a fine Seicento da Cosimo Fanzago (che pose particolare attenzione sulla spazialità creata dal gioco delle volte a calotta e cupole), nella chiesa di Sant'Ignazio al Mercato e nella chiesa del Complesso della Santissima Trinità delle Monache.
Invece, a Pietro De Marino si deve la pianta della chiesa di Santa Maria a Cappella Nuova, scomparsa nei primi anni del XIX secolo.

Riguardo alla pianta ellittica e alla pianta ovale, le prime sperimentazioni a Napoli risalgono al progetto di Fra' Nuvolo per il suddetto chiostro della Sanità (impostato attorno ad un ovale policentrico) e alla chiesa di San Carlo all'Arena.

A Cosimo Fanzago si deve il progetto originario della citata chiesa di San Sebastiano; quest'ultimo però fu estromesso a causa degli stalli nel cantiere e delle difficoltà tecniche a cui la fabbrica andò incontro (gli ingegneri Domenico Stigliola e da Francesco Antonio Pepe lo accusarono di aver disegnato una chiesa irrealizzabile), e la direzione della fabbrica passò a Fra' Nuvolo. Il progetto originario del Fanzago presentava problemi legati alla copertura e alla cupola: la pianta era ovale e aveva la peculiarità di far risaltare il coro delle monache posto sull'atrio d'ingresso. Uno schema simile alla chiesa di San Sebastiano si riscontra peraltro nella chiesa dell'Assunta ad Ariccia progettata da Gian Lorenzo Bernini, ma l'edificio napoletano si rifà agli studi condotti nel XVI secolo da Baldassarre Peruzzi e a quelli proposti da Sebastiano Serlio. Tuttavia, le lunghe vicende del cantiere portarono alla formazione di una cupola sostenuta da un tamburo, probabilmente non previsto inizialmente e che ebbe comunque fortuna nell'architettura napoletana del XVIII secolo.
Al completamento di San Sebastiano si avvicendarono comunque altri architetti che terminarono i lavori intorno al 1670: oltre al Fanzago e Fra' Nuvolo, intervennero Pietro De Marino, Francesco Antonio Picchiatti e Dionisio Lazzari, che ispirerà successivamente la pianta ovale della chiesa di Santa Maria Egiziaca a Forcella. In ogni caso, dopo i terremoti che si susseguirono nel Seicento, la cupola di San Sebastiano fu gravemente danneggiata, tanto che fu alleggerita eliminando otto colonne e otto pilastri, mentre si procedette al rifacimento del cupolino; la perizia sullo stato della cupola fu redatta nel XVIII secolo da Francesco Solimena, Giovan Battista Nauclerio, Ferdinando Sanfelice, Nunzio Nauclerio e Gennaro Papa.

Tra la seconda metà del Seicento e il Settecento si svilupparono pure le piante ottagonali e quelle gigliate.
Un primo esempio di schema a matrice ottagonale è la chiesa di Santa Maria Egiziaca a Pizzofalcone, ideata da Cosimo Fanzago poco prima del soggiorno romano e messa in pratica negli anni sessanta del Seicento.
Si tratta di uno schema assai caro al Fanzago, che progettò numerose chiese rifacendosi proprio a piante ottagonali.
Le piante gigliate invece rappresentano l'evoluzione settecentesca degli schemi ottagonali.
In questo caso, un esempio importante si osserva nella chiesa di Santa Maria della Concezione a Montecalvario di Domenico Antonio Vaccaro; qui le cappelle minori, poste sugli angoli, sono definite passanti, mentre i transetti fungono da cappelle maggiori. Riconducibile a questo modello è l'impianto della chiesa dei Santi Giovanni e Teresa, attribuibile secondo alcuni a Domenico Antonio Vaccaro, mentre per altri fu opera di Angelo Carasale.

La cupola.
A Napoli, la cupola ha origini cinquecentesche, ma tra il XVII secolo e il XVIII secolo ne furono progettate in gran numero, di ogni forma e colore. La cupola napoletana subì l'evidente influenza delle cupole romane, anche se, occorre evidenziare come quelle presenti nella città partenopea siano piuttosto semplici nelle membrature e poco ritmate da tamburi poligonali e da lanternini bizzarri. Esse sono solitamente rivestite con conci di piombo, maioliche, asfalto bituminoso e pitture argentate.

Le prime cupole barocche partenopee furono erette tra la fine del Cinquecento e gli inizi del Seicento, grazie all'abilità degli architetti presenti in città; tra i primi progettisti si ricordano i gesuiti Giuseppe Valeriano e Pietro Provedi (entrambi lavorarono presso le fabbriche del Gesù Nuovo e del Gesù Vecchio), Giuseppe Nuvolo (che progettò le magnifiche cupole della Sanità e di Costantinopoli) e Francesco Grimaldi (che importò i modelli romani nella cupola della reale cappella del Tesoro di san Gennaro, dove s'intrecciano i materiali locali adattati al progetto di stampo romano).

Altri esempi, riconducibili al primo Seicento, si devono a Bartolomeo Picchiatti, autore della cupola di San Giorgio dei Genovesi; altro architetto da menzionare è Giovan Giacomo Di Conforto che realizzò la magnifica cupola della chiesa dei Santi Apostoli.

Le cupole più importanti risalgono intorno alla metà del Seicento, in un tempo indicativamente compreso tra il 1630 e il 1660. In questo periodo, la personalità di spicco è Cosimo Fanzago, artista indiscusso del Seicento napoletano. Egli realizzò alcune delle più belle cupole, come ad esempio quelle della chiesa di San Ferdinando, della chiesa di Santa Maria in Portico, della Pietrasanta ed altre.
Gli altri protagonisti delle cupole barocche furono Pietro De Marino, Pietro d'Apuzzo, Francesco Antonio Picchiatti e Dionisio Lazzari, quest'ultimo capace di ideare l'architettura della ""mezza cupola"" tra la navata centrale ed il transetto in occasione dei lavori di restauro della Basilica di San Giovanni Maggiore.

Nella seconda metà del secolo altri architetti ed ingegneri presero parte ai progetti di cupole mastodontiche e tra questi sono di spicco Arcangelo Guglielmelli e Giovan Battista Nauclerio; al primo è attribuibile la cupola del Rosariello alle Pigne, con struttura piena in tufo e non in battuto di lapillo, così da rendere più leggera la struttura.

Nel Settecento le cupole assunsero una forma più libera, anche se, dapprima, fecero la loro comparsa opere di stampo ancora secentesco progettate dal Nauclerio e Guglielmelli. Negli anni venti del XVIII secolo, invece, fu attivo Domenico Antonio Vaccaro, autore di numerosi edifici sacri, che realizzò uno dei suoi maggiori capolavori, ovvero, la chiesa di Santa Maria della Concezione a Montecalvario, dotata di una cupola a pianta ellittica, retta da pilastri angolari traforati.

Arredo urbano: piazze, guglie e fontane.
Piazze.
Napoli è nota per essere stata una delle grandi città europee con piccolo numero di piazze progettate come intervento di riassetto urbano. Nella maggioranza dei casi questi spazi pubblici erano costituiti da spazi di risulta delle fabbriche residenziali e religiose. I primi interventi pianificati di spazi urbani furono già pensati con le espansioni di Don Pedro de Toledo, ma ebbero una limitata diffusione a causa di continui litigi tra privati e, in alcuni casi, anche con ordini religiosi sull'appartenenza degli spazi antistanti ai loro edifici, visto che la regolamentazione urbana era spesso affidata ai privati. Un caso su tutti fu quello di ""largo di Palazzo"", oggi piazza del Plebiscito, dove le vicende edilizie determinarono una visione generale dello spazio urbano in modo caotico e solo a partire dal XVII secolo fu lentamente regolarizzato nella sua forma dalla edificazione del Palazzo Reale ad est dello slargo; ad ovest lo spazio era caratterizzato dalla preesistenza di due monasteri, San Luigi di Palazzo e il Santo Spirito, oggi demoliti per far spazio alla piazza neoclassica. La necessità di regolarizzare il ""largo di Palazzo"" emergeva ogni volta che doveva essere ""apparato"" per le feste pubbliche che prevedevano una recinzione, molto spesso rettangolare, di spalti su due livelli in modo da estromettere alla vista il disordine architettonico che si manifestava alle spalle. Le vicende delle feste di ""largo di Palazzo"" sono state immortalate nelle varie vedute della piazza tra Seicento e Settecento.

Alcuni spazi urbani nacquero per esigenze di carattere militare, come il ""largo di Castello"", oggi inglobato nell'unitaria piazza Municipio e il ""largo del Mercatello"", poi Foro Carolino e oggi piazza Dante. Si tratta di due piazze sorte come spazi di risulta delle fasce di rispetto delle bastionature delle fortificazioni vicereali. Non a caso l'accesso verso la città da ""largo del Mercatello"" era garantito, da un lato, da Port'Alba, realizzata nel 1625 per agevolare i passaggi in città, e dalla cinquecentesca ""Porta Reale"" verso via Toledo, oggi demolita.

Importante in questo periodo di trasformazioni urbane sono le piazze delle isole conventuali realizzate con interventi di acquisizione di terreni e fabbricati nelle aree pertinenziali all'insula conventuale stessa. Il caso emblematico è l'attuale piazza dei Girolamini in via Tribunali. La piazza, già progettata alla fine del XVI secolo insieme al convento, fu completata solo un secolo e mezzo dopo con il completamento della facciata della chiesa dei Girolamini. Lo scopo della piazza fu quello di avere uno spazio sufficientemente grande per le processioni e le feste che svolgevano gli Oratoriani. Una simile sorte capitò allo slargo davanti la chiesa di San Giorgio Maggiore; la chiesa paleocristiana venne distrutta da un incendio nel 1640 e ricostruita, conservando alcune porzioni del vecchio edificio, su progetto di Cosimo Fanzago. Nel progetto fanzaghiano era prevista una piazza antistante la chiesa, terminata con lentezza nel XVIII secolo rispettando i progetti originari; essa venne realizzata con le acquisizioni di proprietà davanti l'edificio che venivano progressivamente demolite, compresi i resti del portico medioevale della chiesa.

Nei nuovi quartieri di espansione invece la libertà espressiva si manifestava in modo più incisivo ed omogeneo. Nelle nuove espansioni venne ripreso come modello compositivo la doppia facciata che si attua come filtro tra il fuori e il dentro. Non mancano creazioni geniali come la piazza rialzata di Santa Teresa a Chiaia, opera del Fanzago.

Guglie.
Il tema della guglia è uno dei più interessanti nella storia dell'architettura napoletana. La guglia napoletana si muove in parallelo con quella pratica iniziata nel secolo precedente a Roma durante il papato di Sisto V di assegnare alle chiese più importanti un elemento riconoscibile per i pellegrini, l'obelisco. Nella Città Eterna l'incarico di occuparsi del trasferimento dei vari obelischi egizi che ornavano le antichità romane fu affidato a Domenico Fontana. A Napoli le guglie derivano anche dagli allestimenti realizzati durante le feste pubbliche d'origine medievale, quando si usava costruire torri lignee portate a spalla e fortemente decorate con cartapesta (cosa che avviene tuttora con la Festa dei Gigli di Nola); non secondario appare il riferimento alle tematiche legate all'Albero della cuccagna. La valenza simbolica della guglia era quello di esorcizzare i pericoli dei cataclismi che si abbattevano periodicamente sulla popolazione (ad esempio l'Eruzione del Vesuvio del 1631 o le varie epidemie di pestilenza). In città vennero edificate le guglie di San Gennaro, San Domenico, San Gaetano e dell'Immacolata.

La Guglia di San Gennaro fu la prima ad essere innalzata, trasformandosi successivamente in modello ispiratore delle altre guglie cittadine. Fu commissionata al Fanzago dai Deputati del Tesoro di San Gennaro nel 1636-1637 e conclusa nel 1645. L'intenzione di edificare una guglia in onore a san Gennaro nacque dopo la famosa eruzione del 1631 quando il Santo apparve alla popolazione napoletana in processione e con il gesto delle tre dita fermò la lava prima che arrivasse alle porte della Capitale del Regno. Negli stessi anni si stava lavorando alla Cappella del Tesoro quando, durante gli scavi delle opere di demolizione delle vecchie strutture, comparve un fusto di una colonna in marmo cipollino che venne donato alla città dall'arcivescovo Filomarino. Alla realizzazione, oltre al Fanzago, parteciparono anche Giuliano Finelli e vari scalpellini; al Fanzago fu affidata la responsabilità dell'intero iter progettuale, mentre al Finelli il compito di realizzare la statua in bronzo del Santo. Le vicende furono piuttosto articolate nella fase di ultimazione, che vide modifiche all'intera composizione dovute a ritardi e a motivi politici. Fanzago fuggì da Napoli dopo la Rivolta di Masaniello per rifugiarsi a Roma per almeno un biennio. La guglia poté essere terminata come da accordo solo nel 1660. Il modello di questa architettura effimera fu ripreso anche in altri territori del regno di Napoli ed in particolare in Puglia, con l'opera di diffusione del modello da parte di Giuseppe Cino: tra Seicento e Settecento furono edificate la Colonna di Sant'Oronzo a Lecce, la colonna di Sant'Andrea di Presicce, la guglia di San Vito a Lequile e le guglie di Vernole ed Ostuni.

La Guglia di San Gaetano fu la seconda ad essere innalzata in città. I padri teatini furono la prima committenza privata a volere questo tipo di architettura dal carattere effimero che ricordasse il fondatore dell'ordine San Gaetano da Thiene, beatificato nel 1629. La volontà di realizzare la guglia era dovuta anche alla riorganizzazione urbanistica voluta dal viceré Iñigo Vélez de Guevara della piazza a metà del XVII secolo. La fama del culto di san Gaetano crebbe in occasione della peste del 1656 - analogamente come avvenne per san Gennaro con l'eruzione del 1631 - e per l'occasione fu incaricato Fanzago, in collaborazione con lo scultore Andrea Falcone, di innalzare una guglia che potesse eguagliare quella commissionata dalla Deputazione di San Gennaro. Nei progetti originari di Fanzago la guglia aveva le stesse caratteristiche di quella di San Gennaro: una colonna su un alto piedistallo che avrebbe dovuto sostenere la statua del santo. Le vicende costruttive furono molto intricate dividendosi in due grandi fasi: dal 1657 al 1670 e dal 1694 al 1725. Dalle descrizioni e dalle incisioni della zona si evince che la guglia dovesse essere già completa prima della canonizzazione del beato Gaetano; fu comunque danneggiata dal sisma del 1688 e nel 1694, quindi fu ricostruita in maniera differente dalla precedente a seguito di un parere negativo sulla statica della struttura da parte di periti consultati per l'occasione. Attualmente si presenta con un piedistallo sormontato da una base di colonna che sostiene la statua del santo in bronzo datata 1725: ai piedi della statua ci sono dei puttini riconducibili a Cosimo Fanzago e Andrea Falcone.

La Guglia di San Domenico, voluta dai Domenicani, venne commissionata nel 1656 appena cessata l'epidemia di pestilenza che decimò la popolazione della città. Il progetto fu affidato al più noto architetto del tempo nel Regno, Cosimo Fanzago. L'intervento di Fanzago è limitato solo alla parte basamentale della guglia, ed è datato tra il 1656 e il 1658. I rapporti di Fanzago con la committenza furono alquanto bruschi, tanto che nel 1658 fu sostituito da Francesco Antonio Picchiatti. L'intervento di Picchiatti fu condizionato dalle preesistenze fanzaghiane e quindi quasi costretto a seguire la linea originaria del progetto fino alla terminazione dell'obelisco. L'ultima fase della guglia risale al 1737 con il progetto di completamento e di unificazione delle parti ad opera di Domenico Antonio Vaccaro, che provvide anche alla scultura del Santo. L'opera è caratterizzata dalla sovrapposizione di basi che sostengono l'obelisco vero e proprio, il quale culmina con la statua bronzea di San Domenico. La composizione rappresenta il primo esempio riuscito di cristallizzazione delle macchine da festa secentesche, ma anche il primo tentativo di concepire l'obelisco come monumento ex-novo rispetto alle esperienze romane di Sisto V.

La Guglia dell'Immacolata è l'ultima di queste creazioni ad essere innalzata. La guglia, questa volta voluta dai Gesuiti con il sostegno di re Carlo III a seguito della pestilenza del 1743 e della vittoria dei Borbone nella Battaglia di Velletri nel 1744. Essa fu il risultato di un concorso bandito dal gesuita Francesco Pepe, che vide la partecipazione di importanti architetti e scultori attivi nel panorama architettonico ed artistico della prima metà del secolo; tra questi ci fu Giuseppe Astarita. Il progetto vincitore risultò quello di Giuseppe Genuino, coadiuvato nelle sculture da Matteo Bottiglieri e Francesco Pagano. Le vicende della Guglia dell'Immacolata a piazza del Gesù si intrecciano con quelle della piccola guglia dell'Immacolata di Materdei, realizzata negli stessi anni per la chiesa della Concezione a Materdei su un probabile disegno dell'Astarita. La guglia di Materdei doveva, viste le sue modeste dimensioni, fungere da modello del progetto di concorso della guglia di piazza del Gesù visto che in origine era posizionata nel chiostro del monastero di Materdei e quindi non destinata ad una esposizione pubblica. Essa aveva lo scopo di poter controllare gli elementi figurativi della Guglia del Gesù.

Fontane.
Uno dei primi a descrivere le acque di Napoli in epoca barocca fu Carlo Celano nelle sue ""Notitie del bello, dell'antico e del curioso della città di Napoli per i signori forastieri date dal canonico Carlo Celano napoletano, divise in dieci giornate"".

Dalle parole di Celano si comprende come Napoli fosse ricca di formali e di fonti naturali di acqua che avevano terminazione con fontane pubbliche monumentali. Le fontane erano servite dalla rete sotterranea degli acquedotti realizzati e ripristinati in più fasi storiche a causa dell'espansione demografica della città; nel 1627 fu approvato il progetto di un terzo acquedotto che riforniva la città affiancandosi a quello della Bolla e quello Augusteo. L'acquedotto del Carmignano fu inaugurato nel 1629 e realizzato in gran parte a spese del suo committente, Cesare Carmignano; esso aveva origine dal torrente Faenza ad Airola. Attraverso l'apertura di questo nuovo acquedotto vennero realizzate nuove fontane pubbliche a beneficio della popolazione.

Le fontane monumentali secentesche traevano ispirazione, analogamente a quanto avveniva con le guglie, dal tema dell'effimero ed in particolare il modello privilegiato fu quello dell'arco di trionfo, anche se non mancano composizioni a carattere piramidale. Come ricorda la Cantone la prima fontana monumentale fu quella del conservatorio dello Spirito Santo, realizzata da Cosimo Fanzago nel 1618 ricordando l'impianto della successiva fontana del Sebeto.
Più complessa è invece la vicenda sulla fontana del Nettuno, detta anche ""Fontana di Medina"" ed era ubicata inizialmente nella zona dell'arsenale ma per rischi legati all'attività militare fu spostata in Largo di Palazzo prima e successivamente in Largo Corregge, tra le due fasi si colloca anche una breve sosta al Chiatamone. La fontana è stata frutto di continui ammodernamenti nel corso di mezzo secolo. L'opera voluta dal viceré Enrique de Guzmán sul finire del XVI secolo e realizzata tra il 1600 e il 1601 da Michelangelo Naccherino, Angelo Landi e Pietro Bernini, con la supervisione di Domenico Fontana. Il primo nucleo era costituito dalla vasca con quattro mostri marini e il Nettuno. Un primo ammodernamento si ebbe a partire dal luglio del 1634, documentata da una cedola di pagamento di alcuni marmi. In questo periodo la fontana fu collocata al Chiatamone, il luogo fu dichiarato poco salubre per la fontana perché il pompaggio dell'acqua era carente e poi era sottoposta alle cannonate del Castel dell'Ovo. Su volontà del viceré Ramiro Felipe Núñez de Guzmán, duca di Medina de las Torres, fu spostata in Largo Corregge. In questa fase fu chiamato, a riprogettare completamente le vasche inferiori, Cosimo Fanzago, coadiuvato dai figli Ascenzio Fanzago e Carlo Fanzago. L'ammodernamento fanzaghiano curò in particolare l'effetto scenografico della nuova composizione rendendo la fontana un esempio paradigmatico in città ed altrove di composizione piramidale affine alle macchine da festa ideate in quel periodo, la fontana diviene quindi una macchina da festa permanente. Vennero aggiunti dal Fanzago le gradinate di raccordo al vecchio bacino, nuovi bacini, leoni con le insegne cittadine e vicereali e balaustre, il tutto poggiante su un basamento che enfatizza il verticalismo della composizione. Nel 1649, a seguito dei tumulti di Masaniello, la fontana uscì danneggiata in più punti, fu necessario allora un nuovo intervento di restauro da parte di due scultori marmorari, Francesco Castellano e Andrea Iodice. Ulteriori lavori di manutenzione furono eseguiti nel 1709 e nel 1753.

Sempre ad opera del Fanzago è la Fontana del Sebeto, realizzata tra il 1635 e il 1637 e originariamente ubicata presso la strada del Gigante. In questo caso l'architetto e scultore bergamasco si occupò fondamentalmente della progettazione complessiva dell'opera, assegnando a Salomone Rapi e ai figli l'esecuzione. È caratterizzata da una composizione comune in città, quella ad arco trionfale, che vede come precursori la Fontana di Santa Lucia, la Fontana del Gigante e la suddetta fontana dello Spirito Santo. Nel caso del Sebeto la complessità compositiva viene raggiunta dalla compenetrazione di un linguaggio desunto dai monumenti funebri.

La fontana della Sellaria fu realizzata per l'omonimo largo nel 1649 su commissione del viceré Iñigo Vélez de Guevara. La fontana edificata sul sito delle precedenti case di un capocarceriere della Vicaria eletto dal popolo durante Repubblica Napoletana (1647). La realizzazione fu eseguita tra il 1649 e il 1653 su progetto di Onofrio Antonio Gisolfi, ingegnere maggiore del regno con la collaborazione del marmoraro Onofrio Calvano e di altre maestranze. All'esecuzione materiale dell'opera furono reimpiegati i marmi dell'epitaffio di Piazza Mercato, voluti da Masaniello. La composizione è quella usuale ad Arco di Trionfo con forti accenti fanzaghiani nelle sculture, tanto che per lungo tempo si è creduto che la paternità dell'opera fosse di questi. La fontana, come le altre, non ebbe vita felice, infatti durante il Risanamento fu spostata dal suo originario sito per essere ricollocata in piazzetta del Grande Archivio, durante il trasporto si persero alcune vasche minori che hanno alterato la lettura della composizione.

Al di fuori della Capitale va segnalata la Fontana di Bellerofonte di Avellino. Voluta dal Principe Francesco Marino Caracciolo come restauro e abbellimento del precedente abbeveratoio nel 1669. Per l'occasione fu chiamato l'architetto di casa Caracciolo, Cosimo Fanzago, che provvide ad un rifacimento della fontana attraverso una composizione ad arco trionfale con accenno di tre fornici attraverso il gioco dei diversi marmi. Nello specchio centrale si apre la nicchia circolare che ospita la statua di Bellerofonte intento ad uccidere una chimera. 

L'ultima fontana realizzata nel Seicento di carattere monumentale e di epoca barocca, le successive realizzazioni settecentesche vennero realizzate a partire dalla seconda metà del secolo con gusto neoclassico, è la Fontana di Monteoliveto. La fontana voluta per celebrare l'infante di Spagna Carlo II. Si tratta dell'unica fontana monumentale che non ha mai cambiato destinazione nel corso della sua esistenza. Fu realizzata tra il 1668 e il 1673 ad opera di Bartolomeo Mori e di Pietro Sanbarberio, scultori e scalpellini della bottega di Fanzago. In seguito alla morte del Mori subentrarono al completamento Dionisio Lazzari e Giovanni Mozzetti, mentre su disegno del Fanzago fu realizzata la scultura in bronzo del re sulla sommità. La composizione è assoggettabile a quella di una piccola macchina da festa marmorizzata che funge da filtro al sagrato irregolare della vicina chiesa Chiesa di Sant'Anna dei Lombardi e ne attenua la forte pendenza nel tratto finale della piazza.

Nel Settecento la produzione di arredo urbano non è così forte nella Capitale, le uniche realizzazioni sono i completamenti delle guglie secentesche e delle guglie di Materdei e del Gesù. A partire dalla metà del Settecento si assistette alla creazione del parco della Reggia di Caserta, ultimo spiraglio della cultura barocca italiana. Nel Giardino all'Italiana della Reggia furono pensate dal Vanvitelli una serie di fontane fortemente scenografiche e collegate tra loro sia con impianti idraulici che con percorsi. Il culmine del teatro barocco è raggiunto dalla Fontana di Diana e Atteone, sovrastata dalla Cascata alimentata dall'Acquedotto Carolino, il complesso scultoreo fu realizzato dagli scultori Angelo Maria Brunelli, Paolo Persico e Tommaso Solari.


"
"Albi di Jonathan Steele

Albi pubblicati del fumetto Jonathan Steele
Prima serie (Bonelli).
Serie regolare.
Periodicità: mensile - numero di pagine: 98

Seconda serie (Star Comics).
Serie regolare.
Periodicità: mensile - numero di pagine: 98In questa nuova serie, capita spesso che in un volumetto siano presenti più racconti con titoli diversi: per ognuno di essi sono stati indicati i relativi soggettisti e disegnatori.
"
"Paderno Franciacorta

Paderno Franciacorta (""Padèren"" in dialetto bresciano) è un comune italiano di abitanti della provincia di Brescia in Lombardia.

Geografia fisica.
Geografia.
Paderno Franciacorta sorge nell'alta Pianura Padana, e appartiene al territorio della Franciacorta.
Il territorio è delimitato a nord dalle Prealpi Bresciane – è pianeggiante a sud ed in collina nella zona centro storico.
Con la D.G.R. 11 luglio 2014, n. X/2129, è stato pubblicato l’aggiornamento della classificazione sismica dei Comuni della regione Lombardia. 
La delibera, che avrebbe dovuto entrare in vigore il 14 ottobre 2014, contiene la nuova classificazione sismica e la nuova cartografia. E’ funzionale anche al riordino delle disposizioni regionali relative alla vigilanza delle costruzioni in zona sismica e dispone che i Comuni riclassificati aggiornino la componente sismica degli studi geologici di supporto agli strumenti urbanistici.
Paderno Franciacorta è in zona 3, ovvero di bassa sismicità.

"
"The Greatest Songs Ever Written (By Us!)

The Greatest Songs Ever Written (By Us!) è una compilation della band punk NOFX pubblicata nel 2004 sotto Epitaph Records.

Tracce.
Tutti i brani sono stati scritti da Fat Mike

"
"Cocula

Cocula è un comune del Messico appartenente allo stato di Jalisco. È situato a 56 chilometri a sud-ovest di Guadalajara, sulla autostrada 80 (20°23'N 103°49'W), a un'altitudine di 1350 m s.l.m. Secondo il censimento 2000, la popolazione del comune era di 26.460 abitanti, dei quali circa la metà vive nel capoluogo.

Cocula è a volte chiamata “La Cuna del Mariachi„, o “la Culla del Mariachi„ poiché si crede che la musica del mariachi sia stata creata da abitanti del comune più di cento anni fa.

Economia.
Cocula è una zona produttrice di canna da zucchero, mais, agave, sorgo, ceci. Inoltre, si allevano maiali, pollame, capre e bovini.

Storia.
Cocula fu originalmente chiamata Cocollán o Cocolán, che significa “terra ondulata„. Nel XII secolo alcune famiglie della tribù Coca, che vivevano nel regno di Tonalá, furono costrette ad abbandonare la zona a causa di ostilità nei loro riguardi. Un gruppo guidato da Huehuetztlatzin fondò Cocollán nell'odierna zona del Acatlan de Juarez.

Cocollán fu distrutta verso la fine del XVI secolo. La tribù provò a stabilirsi nella zona di Tlajomulco ad alcuni chilometri di distanza ma fu espulsa dai locali. Alla fine, occuparono la parte superiore di una montagna vicino al luogo di Cocollán dove rimasti fino all'arrivo degli Spagnoli.

Entro 1520, Cocollán era una città indipendente governato dal principe Citlali (la Stella). Aveva anche alcune città tributarie come Acatlan, Villa Corona, Tizapanito, Xilotepetque e Tecolotlán. In 1521, L'esercito spagnolo, conquistò Cocollán e le città circondanti ed incorporò loro nella provincia di Avalos. Alcuni anni più tardi, i monaci francescani convinsero gli abitanti indigeni della città di riassegnare ad una valle vicina, che è la posizione attuale di Cocula. Ciò accadde nel 1532. Ci sono ancora le rovine della vecchia città, la quale viene chiamata Cocula Vieja (vecchia Cocula).

Cultura.
Secondo la tradizione, la musica del Mariachi è stata originata a Cocula nel XIX secolo. Molti gruppi di questo genere musicale sono stati creati qui e nei comuni circostanti.
"
"Papa Waigo

</nowiki>

Carriera.
Club.
Dagli esordi al 2009.
Prima di cominciare la sua carriera calcistica, studiava da erborista. Il suo debutto nel campionato italiano è nel 2002 al Verona. Dopo aver segnato 15 reti nel campionato 2006-2007 in Serie B col Cesena viene acquistato dal Genoa, il cui allenatore Gasperini lo aveva richiesto e firma un contratto pluriennale.

Nel gennaio 2008 si trasferisce in comproprietà alla Fiorentina, nell'ambito dell'operazione che porta il terzino Anthony Vanden Borre a Genova con la stessa formula. È stato inserito nella rosa dei giocatori della Nazionale senegalese che hanno disputato la Coppa d'Africa 2008.

Il 27 febbraio 2008 al Franchi, nel derby toscano contro il Livorno, realizza la sua prima rete in serie A con la maglia della Fiorentina nella partita casalinga vinta per 1-0. Il 2 marzo 2008, nella partita Juventus-Fiorentina, decisiva per il quarto posto, effettua una grande prestazione segnando il momentaneo 2-2, e realizzando l'assist per Osvaldo che sancirà il definitivo 3-2 per la squadra viola.

Lecce, Southampton, Fiorentina, Grosseto e Ascoli.
Il 27 gennaio 2009 viene ufficializzato il suo trasferimento al Lecce con la formula del prestito fino alla fine della stagione. Gli viene assegnata la maglia numero 35.
Fa il suo debutto in campionato con la maglia dei salentini il 1º febbraio 2009 nel secondo tempo della partita -Lecce 1-2. Il 2 settembre 2009, con la chiusura del calciomercato, viene ufficializzato il prestito alla formazione inglese del Southampton.

Il 26 giugno 2010 viene risolta alle buste la compartecipazione del cartellino tra la Fiorentina e il Genoa, a favore della squadra viola: entrambe le squadre non hanno presentato alcuna offerta ma la squadra viola era la società titolare del tesseramento. Il 23 ottobre dello stesso anno torna a calcare i campi di gioco, sostituendo al 22' della ripresa Santana nella gara interna contro il Bari, vinta 2-1 dalla formazione viola.

Il 4 gennaio 2011 viene ceduto in prestito al , formazione di Serie B.
Esordisce con i toscani il 10 gennaio 2011 nella partita persa 2-0 contro l'Atalanta, mentre il suo primo goal arriva il 15 gennaio nella vittoria esterna contro l', siglando il goal del definitivo 2-1. Il suo secondo gol arriva nei minuti finali della gara contro il Padova vinta per 3-1 allo Stadio Carlo Zecchini di Grosseto.

Il 10 agosto 2011 viene ceduto a titolo definitivo all' con cui firma un contratto annuale con opzione per altri due. Esordisce in Coppa Italia con la sua nuova squadra il 14 agosto nel vittorioso incontro con il Taranto mentre in campionato il 27 nella sconfitta casalinga contro il Torino. Il primo gol arriva il 30 agosto alla seconda di campionato contro il Gubbio, e conclude la stagione con 40 presenze e 15 gol segnati in campionato.

All'inizio della stagione 2012-2013 Papa Waigo viene convocato in ritiro con l'Ascoli, ma il giocatore non si presenta. Scoppia un caso: Papa Waigo, infatti, si reca negli Emirati Arabi Uniti e firma un contratto biennale con la squadra Al-Wahda pur essendo ancora un giocatore dell'. Perciò il giocatore e la squadra dell'Al-Wahda rischiano di essere sanzionati dalla FIFA.

Il Tribunale Arbitrale dello Sport (TAS) di Losanna, nel gennaio 2016, condanna sia l'Al-Wahda che Papa Waigo a risarcire all'Ascoli i danni subiti a seguito dell'inadempimento del calciatore, danni quantificati in 500.000 euro oltre interessi.

Statistiche.
Presenze e reti nei club.
""Statistiche aggiornate al 17 settembre 2014""

"
"Giosuè Lombardi

Carriera.
Corridore attivo negli anni 1910, si distinse sia da dilettante imponendosi nella Firenze-Viareggio del 1912. Passato professionista nel 1913, vinse corse di secondo piano e ottenne piazzamenti in corse importanti, come i due podi alla Roma-Napoli-Roma (la corsa del XX Settembre) nel 1913 e nel 1919. Partecipò a quattro edizioni del Giro d'Italia tra il 1913 ed il 1920, concludendo al nono posto nel 1919, primo della classifica isolati.



"
"Hordeum vulgare

L’orzo comune (o orzo coltivato, o semplicemente orzo, per antonomasia; nome scientifico Hordeum vulgare ) è la specie economicamente più importante tra quelle coltivate del genere ""Hordeum"", quella da cui si ricava l'orzo alimentare da cui dipende una considerevole parte dell'alimentazione mondiale. È stata una delle prime otto colture rese coltivabili.

Origini.
L'orzo coltivato deriva dall'orzo selvatico ""Hordeum spontaneum"", con il quale conserva una grande affinità, tanto che alcuni studiosi li considerano un'unica specie in quanto interfertili. La specie viene quindi suddivisa nelle due sottospecie ""H. vulgare subsp. spontaneum"" (selvatica) e ""H. vulgare subsp. vulgare"" (domesticata). Entrambi sono diploidi (2n=14 cromosomi); la differenza principale consiste nella fragilità delle spighe selvatiche, che permettono la dispersione dei semi per mezzo del vento.

L'area di origine delle forme ancestrali può essere individuata nel Vicino Oriente, più precisamente nell'area compresa nelle attuali Israele, Giordania, Siria e nella parte sud dell'Anatolia. Secondo altre fonti invece, l'ancestrale selvatico è originario del Tibet. Tuttora in Etiopia e in Tibet si trovano molte specie spontanee. Le forme a cariosside nuda, che perdono facilmente le glumette a maturazione, sembrano invece essere originarie della Cina.

Si tratta con molta probabilità del cereale che per primo è stato coltivato dall'uomo: le testimonianze più antiche di coltivazione risalgono al 10.500 a.C., nel Neolitico. Sicuramente tipi polistici erano coltivati in Mesopotamia nel 7.000 a.C. mentre nel 5000 a.C. l'orzo era diffuso in Europa centrale e in Egitto, dove già nel 3000 a.C. avveniva la trasformazione in birra. Intorno al 1000 a.C. aveva raggiunto la Corea. Fino al XV secolo era tra i cereali più diffusi per la panificazione.

Caratteri botanici.
Le classificazioni botaniche degli orzi coltivati sono numerose e oggetto di discussione da parte degli esperti; in questa sede viene ricordata la seguente:

Le varietà tetrastiche sono caratterizzate da spighe formate da 6 ranghi (file in senso longitudinale della spiga) di cariossidi di cui 4 riuniti in due coppie, mentre le varietà esastiche presentano 6 ranghi di cariossidi equidistanti sulla spiga.

Le varietà distiche presentano solo 2 file di cariossidi sulla spiga

Gli orzi polistici presentano generalmente un numero più elevato di cariossidi per spiga e rese più elevate, negli orzi distici le spighe hanno un numero inferiore di cariossidi che sono però di maggiori dimensioni

L'orzo è un'erba annuale comprendente ""cultivar"" primaverili e ""cultivar"" autunnali, inoltre si distinguono orzi aristati e orzi mutici (senza reste sulle glume). La cariosside può essere nuda (le glume si staccano durante la trebbiatura) o vestita (le glume sono saldate alla cariosside)

Descrizione della pianta.
L'orzo è una pianta erbacea annuale, che a maturità può raggiungere un'altezza di 60–120 cm, a seconda delle ""cultivar"".

L'apparato radicale è fascicolato, formato da radici seminali (radici primarie) che si sviluppano alla germinazione del seme e radici avventizie derivanti dai culmi di accestimento che si formano dalla base del fusto nella zona detta corona. In terreni idonei può raggiungere, nella pianta adulta, la profondità di 2 metri.

Il culmo è cilindrico, suddiviso in 5-8 internodi cavi, separati da setti trasversali ai nodi. Gli internodi basali sono generalmente più corti. Grazie all'accestimento da ogni culmo si originano, mediamente, 2-3 culmi secondari, numero che può aumentare se si innalza la spaziatura alla semina, riducendo così il numero di piante a metro quadrato. Solitamente le varietà distiche accestiscono più di quelle polistiche.

Le foglie, disposte in modo alterno sul culmo, prendono origine dai nodi, e sono costituite da guaina (avvolgente il culmo), lamina, ligula poco appariscente ed auricole più lunghe rispetto ad altri cereali microtermi. L'angolo di inserzione della foglia sul culmo è tipico per ogni varietà. La foglia terminale detta foglia “a bandiera” è la più piccola e avvolge la spiga in formazione nella fase di botticella. La pagina inferiore della lamina fogliare è liscia, mentre in quella superiore sono presenti scanalature in cui sono presenti cellule epidermiche igroscopiche

L'infiorescenza è una spiga composta caratterizzata da rachide breve, a zig-zag, ai cui nodi (in numero variabile da 10 a 30) sono inseriti tre spighette uniflore. Tali spighette sono formate da glume sterili, ridotte a semplici formazioni pelose, che racchiudono al loro interno i fiori protetti da piccole brattee fertili: lemma (glumetta inferiore) e palea (glumetta superiore). La lemma avvolge la palea ed entrambe alla maturazione aderiscono alle cariossidi (frutto vestito), ad eccezione delle varietà dette a cariosside nuda. Nelle forme esastiche i tre fiori sono tutti fertili, quindi le spighe presenteranno tre file di cariossidi, mentre nei distici è fertile solo il fiore centrale per cui le spighe avranno solo due file di cariossidi. Le lunghe setole caratteristiche di questa specie (dette reste o ariste) prendono origine dalla nervatura mediana della lemma.

Il fiore, ermafrodita, è formato da tre stami e due stimmi pelosi; sono presenti anche due lodicole. L'impollinazione è anemofila.

Il frutto è una cariosside con pericarpo aderente al seme. e un solco ventrale che può essere più o meno marcato a seconda delle varietà. Il colore è generalmente giallognolo anche se alcune ""cultivar"" presentano cariossidi biancastre o addirittura rossastre o nere. Le dimensioni sono variabili da 8 a 12 mm in lunghezza e 3– 4 mm in larghezza, il peso di 1000 semi “vestiti” varia da 25 a 55 g (mediamente 45 – 50 g nei distici e 35 - 45 g nei polistici). Nelle ""cultivar"" distiche le cariossidi hanno dimensioni superiori nella parte centrale della spiga, mentre nelle polistiche le due file centrali sono simmetriche ed uniformi tra loro, mentre le cariossidi delle file laterali sono più piccole anche di un 20%.

Ciclo vegetativo.
Il ciclo vegetativo è simile a quello del grano tenero, e può essere convenzionalmente distinto in:

Dal seme fuoriesce prima la radichetta e poi la piumetta; contemporaneamente si ha la formazione della parte epigea con l'emissione delle foglie di origine seminale.

L'accestimento è maggiore rispetto al frumento e può contribuire a sopperire ad eventuali fallanze di semina. Durante la levata si ha la crescita in altezza della pianta. In questa fase l'orzo assorbe il 70% dei nutrienti richiesti durante l'intero ciclo. Nella fase di viraggio si ha la differenziazione degli organi riproduttivi e l'arresto della crescita in altezza della pianta

Nel Nord Italia la spigatura comincia a fine aprile, con l'innalzamento delle temperature; al centro e al sud accade tra la fine di marzo e la metà di aprile. Le prime a spigare sono le spighette centrali, che talvolta si palesano già sfiorite ove la fioritura e l'impollinazione siano già avvenute durante la fase di botticella, quando gli stami non erano ancora fuoriusciti (fioritura cleistogama); le spighette laterali invece fioriscono tipicamente dopo la spigatura, entro 3 o 4 giorni, e sfioriscono dopo poche ore dalla fioritura. Negli orzi polistici le spighette della fila mediana sono le prime a fiorire. In questa fase si ha anche l'allungamento degli internodi a cominciare dai culmi formatisi per primi, procedendo dal basso verso l'alto.

Successivamente alla fioritura la cariosside continua a crescere per un periodo di 20 – 40 giorni. La maturazione, nell'Italia settentrionale viene raggiunta prima dei caldi estivi.

Circa tre settimane dopo l'inizio della spigatura il portamento della spiga può essere eretto o reclinato, ma a maturazione sarà quasi sempre reclinato.

Esigenze ambientali.
Rispetto agli altri cereali autunno-vernini come ad esempio il frumento, l'orzo presenta una buona resistenza alla siccità e può sopportare temperature di 38 °C se l'umidità ambientale non è troppo elevata. Più problematiche sono le condizioni caldo-umide che favoriscono varie malattie fungine. Per quanto riguarda l'altitudine può essere coltivato dal livello del mare fino ai 4500 m delle Ande o dell'Himalaya; alle alte latitudini riesce a maturare nelle brevi estati di quelle zone. Resiste molto bene alla salinità del suolo garantendo una buona produzione anche a 8 – 10 mS cm, tollera il freddo anche se in misura minore rispetto ad altri cereali vernini quali il frumento e la segale.

L'orzo germina ad una temperatura minima di 5 °C, la temperatura ottimale per la crescita è di 15 °C, mentre 17 – 18 °C sono idonei per la fioritura. Nel periodo invernale, con una coltre nevosa che protegge da deleteri sbalzi termici, può sopportare anche temperature di –20 °C. Con temperature primaverili superiori ai 20 °C e in assenza di precipitazioni si osserva un significativo accorciamento del ciclo colturale. L'accestimento è favorito da temperature basse e fotoperiodo breve. Ha una bassa capacità di competere per la luce, è quindi sconsigliabile la consociazione con colture arboree. I terreni più adatti risultano essere quelli di medio impasto, ben drenati, con pH compreso tra 7 e 8. È preferibile che i terreni siano ben dotati in fosforo e potassio, mentre un eccesso di azoto favorisce una produzione eccessiva di paglia a scapito della granella e favorisce l’allettamento.

La sensibilità allo stress idrico è diversa a seconda della fase del ciclo della coltura; nelle prime fasi viene ridotto l'accestimento e lo sviluppo radicale. Più grave se lo stress idrico si verifica durante le fasi di levata o di spigatura (indicativamente 2 settimane prima e 2 settimane dopo la fioritura), nelle quali causa mortalità dei culmi di accestimento, sterilità delle spighe e dimensioni ridotte delle cariossidi. L'azione concomitante di carenza idrica e vento caldo secco provocano il fenomeno della ""stretta"", con cariossidi piccole e striminzite. L'eccesso idrico è altrettanto pericoloso: provoca asfissia radicale ed eccessivo sviluppo della vegetazione con rischi maggiori di allettamento.

Coltivazione.
Miglioramento genetico e ""cultivar"".
Le prime attività di miglioramento genetico in Italia si attestano attorno all'inizio del Novecento con la costituzione da parte di Nazareno Strampelli delle varietà polistiche Raineri e Maraini, produttive e resistenti alla siccità. Sempre Strampelli seleziona varietà resistenti al freddo (Sirente e Valle Olina) e varietà precoci (Leonessa). Allo stesso periodo risalgono i lavori di miglioramento da parte di Francesco Todaro.

Attualmente, i principali obiettivi del miglioramento genetico sono rappresentati da incremento di produzione, resistenza all'allettamento, alle fitopatie e al freddo. Inoltre viene tenuto in debita considerazione l'impiego della granella: per uso zootecnico si mira ad un innalzamento del tenore proteico della cariosside, mentre per la produzione di malto è richiesto un basso contenuto in azoto, un elevato peso della cariosside e un'elevata resa in malto.

Le varietà di orzo da erbaio, impiegate per l'alimentazione animale come foraggio, devono presentare ariste lisce, per evitare irritazioni agli animali alimentati.

Per limitare il fenomeno dell'allettamento a cui l'orzo è particolarmente soggetto, molto grave alla raccolta in quanto la rende difficoltosa e aumenta le perdite di prodotto sono state sviluppate varietà a taglia bassa e culmo più resistente.

Avvicendamento.
Le migliori produzioni si ottengono seminando l'orzo dopo le cosiddette colture da rinnovo (bietola, patata, pomodoro, mais). Da un punto di vista agronomico si inserisce egregiamente in una rotazione data la sua rusticità, inoltre se raccolto per la produzione di insilato è possibile procedere con la semina di mais o soia in secondo raccolto. Al nord Italia una tipica rotazione è costituita da orzo–mais–orzo.
Per la produzione di malto è sconsigliabile far seguire l'orzo ad una leguminosa, in quanto l'arricchimento in azoto causato da quest'ultima provocherebbe un eccessivo contenuto proteico nella granella. Negli orzi polistici un eccesso di azoto può favorire l'allettamento. Sopporta meglio del frumento la monosuccessione per una minore insorgenza di mal del piede, anche se può aumentare l'insorgenza del virus del mosaico giallo (BaYMV) trasmesso dal fungo ""Polimixa graminis"". La monosuccessione è comunque sconsigliata anche per i maggiori problemi di lotta alle malerbe.
In ambienti fertili l'orzo può essere seguito da pomodoro, bietola o medica, se la zona è carente d'acqua può essere alternato al maggese.

Semina.
La data di semina varia in relazione all'andamento meteorologico del singolo anno oltre che in base alle caratteristiche pedoclimatiche del luogo; è però opportuno distinguere in:

La semina autunnale consente l'ottenimento di rese superiori (anche di un 30 – 50%), in quanto la coltura può sfruttare un maggior periodo per la granigione e, in particolare al Sud, si avvantaggia delle precipitazioni del periodo autunno-invernale e soffre meno per la siccità primaverile. Per questi motivi la semina primaverile è da considerarsi un ripiego se non si è potuta effettuare la semina autunnale.
Un eccessivo anticipo della semina (inizio ottobre) può favorire la trasmissione di virosi da parte di varie specie di afidi, non più attivi con l'abbassamento delle temperature. In zone con inverni rigidi è però consigliabile anticipare la semina, anche solo di pochi giorni, per consentire alla pianta di giungere nel periodo più freddo ad uno stadio lievemente più avanzato e di sopportare quindi meglio i rigori invernali.
Dove gli inverni sono miti è possibile impiegare varietà primaverili in semina autunnale. Lo sviluppo sarà più vigoroso e le produzioni maggiori in virtù del maggior periodo di vegetazione. Al contrario non è possibile impiegare tipi autunnali in semina primaverile, in quanto si avrà solo produzione di foglie senza giungere alla spigatura.

La quantità di seme varia indicativamente da 120 a 170 kg ad ettaro, in base alla varietà (vi possono essere forti differenze nella dimensione della cariosside), all'epoca di semina, alle condizioni del terreno e alla germinabilità del seme. È spesso consigliabile aumentare la quantità di semente nelle semine primaverili, in quanto caratterizzate da un minor grado di accestimento, oppure nel caso della semina su sodo. Nelle semine autunnali una maggior quantità di seme e quindi un maggior numero di culmi a metro quadro, limita l'accestimento naturale della coltura; questo fenomeno può essere utile negli orzi distici per la produzione di malto al fine di ottenere cariossidi uniformi e di maggiori dimensioni. In generale si punta ad ottenere 300-400 piante a metro quadrato che poi con l'accestimento formeranno una copertura di 600-800 spighe a metro quadrato. La semina viene effettuata a spaglio o più frequentemente a file distanti 15–20 cm (12–15 cm per gli orzi distici, per ridurre l'accestimento), con profondità di semina di 30 – 40 mm.

Concimazione.
Vengono indicate come quantità orientative 70 – 110 kg a ettaro di azoto (a seconda della fertilità preesistente del terreno, quella che gli agronomi definiscono ""forza vecchia del terreno""), 70 – 100 kg a ettaro di fosforo (espressi come PO) e 60 –120 kg a ettaro di potassio (espresso come KO); nello stabilire la dose di concime è importante tenere in considerazione se la paglia venga asportata o interrata. Fosforo e potassio vengono somministrati alla semina in quanto non dilavabili, mentre l'azoto va dilazionato distribuendone un 15 – 20% in pre accestimento (metà dicembre - gennaio), un 35 – 40 % a febbraio per favorire il viraggio e il restante 45 – 50% a marzo, nel periodo della levata. È consigliabile evitare l'ultima azotatura durante la levata per gli orzi destinati alla produzione di malto, riducendo l'apporto di azoto a 40 – 50 kg totali. In questo caso infatti, il contenuto di proteine nella granella deve essere il più basso possibile. Una modests somministrazione addizionale di fosforo e potassio a fine inverno è giustificata solo in terreni molto poveri in questi elementi.

Gestione della flora infestante.
Come per gli altri cereali autunno – vernini, il periodo critico, durante il quale la presenza di infestanti costituisce un rischio maggiore, si ha tra l'accestimento e la formazione del 2° nodo.

Per limitare la presenza di infestanti è importante tenere in considerazione anche le strategie preventive, utili anche per gli altri cereali. Tra questi metodi ricordiamo:


Durante il ciclo colturale sono possibili interventi di strigliatura o sarchiatura (se seminato a file) tra l'accestimento e l'inizio della levata, interventi particolarmente utili in agricoltura biologica. In genere vengono effettuati 2-3 interventi a distanza di 15 giorni l'uno dall'altro; l'efficacia è buona se eseguiti quando le infestanti si trovano negli stadi iniziali di sviluppo; contro le monocotiledoni l'efficacia è spesso limitata. Tra le infestanti principali di questa coltura troviamo ""Alopecurus myosuroides"", ""Avena sp."", ""Phalaris sp."", ""Agropyron repens"", ""Poa trivialis"", ""Lolium multiflorum"", ""Bifora radians"", ""Scandix pecten-veneris"", ""Matricaria chamomilla"", ""Fumaria officinalis"", ""Chrysanthemum segetum"", ""Papaver rhoeas"", ""Poligonum aviculare"", ""Fallopia convolvulus"", ""Centaurea cyanus"", e ""Vicia sativa"".

In pre-emergenza possono essere effettuati interventi diserbanti con i principi attivi neburon e chlortoluron attivi sia su graminacee che su dicotiledoni, da impiegarsi preferibilmente su orzi polistici; su orzi distici si può impiegare trifluralin in miscela con linuron. In inverno, a partire dallo stadio di terza foglia è possibile intervenire con diclofop-methyl (attivo su graminacee) eventualmente miscelato con un dicotiledonicida come il bromoxynil. Dalla fine dell'accestimento alla levata è possibile impiegare prodotti ormonosimili, attivi contro dicotiledoni, come MCPB e MCPP eventualmente miscelati con ioxynil o bromoxynil.

La seguente tabella indica i trattamenti diserbanti effettuabili nelle diverse fasi vegetative dell'orzo in base alla tipologia di infestanti presenti

Raccolta.
La raccolta dell'orzo da granella è effettuata nelle prima decade di giugno, mentre l'impiego come foraggio verde prevede la trinciatura nella prima decade di maggio al Nord Italia e tra il 15 marzo e il 15 aprile al Sud Italia.

Alla mietitura la cariosside deve presentare un tenore in umidità del 12 – 24%, anche se viene spesso raccolto con un elevato tenore di umidità per evitare che il disseccamento della pianta provochi la caduta delle cariossidi. In questo caso però, aumentano i costi per l'essiccazione della granella al fine di garantirne la conservazione.

Le macchine per la raccolta dell'orzo sono le mietitrebbie, utilizzate anche per altri cereali, cambiando le testate in base alla coltura. Un corretto impiego di tali macchine è importante per evitare il danneggiamento delle cariossidi, in quanto un'eccessiva velocità periferica del battitore o una limitata distanza tra battitore e controbattitore possono aumentare le lesioni alla granella.

Particolare attenzione deve essere rivolta verso la raccolta degli orzi distici in quanto non sono accettabili rotture di cariossidi e sgranatura. Inoltre, queste varietà, possono germinare già sulla spiga, causando una perdita di valore della cariosside; è quindi indispensabile non ritardare eccessivamente la raccolta.

L'umidità di conservazione della granella deve essere inferiore al 14% per evitare l'insorgenza di funghi sulla cariosside. Se alla raccolta il contenuto idrico della granella è maggiore può essere essiccata, con passaggi in appositi essiccatoi dove non devono essere superati i 40 – 45 °C per evitare riduzione alla germinabilità del seme.

La produzione unitaria varia tra le 2 – 6 t per ettaro, le produzioni maggiori (5 – 6 tonnellate per ettaro) si hanno in Piemonte, Lombardia, Emilia-Romagna, Veneto e Friuli.



Proprietà nutrizionali.
Nell'alimentazione umana vengono sfruttate le cariossidi dell'orzo, impiegate per la panificazione, per la produzione di birra, come surrogato del caffè e in molte preparazioni alimentari.

Proprietà medicinali.
L'orzo è molto facile da digerire ed è altamente energetico, tanto che in passato veniva utilizzato in tutti gli ospedali.

Inoltre facilita la concentrazione e l'attività cerebrale in quanto contiene magnesio, fosforo, potassio, vitamina PP, E, calcio e ferro.

L'orzo è ricchissimo di proprietà curative: è rimineralizzante delle ossa (è ricchissimo di fosforo), previene le affezioni polmonari e cardiovascolari, è nutriente e tonico, ed è molto indicato in caso di gastriti, coliti e cistiti.

I principi attivi presenti sono: ordenina (alcaloide), ordeina, maltosio, destrina.

L'orzo ha spiccate proprietà antinfiammatorie ed emollienti e agevola il sistema immunitario grazie alla sua abilità nel contrastare le infiammazioni. Sono ben note le caramelle d'orzo contro il mal di gola, ma l'azione antinfiammatoria si esercita anche sul sistema digerente e urinario.

L'ordenina, contenuta specialmente nel malto d'orzo (semi d'orzo germinati), stimola la circolazione periferica e ha anche un effetto bronchiolitico grazie alla vasocostrizione. L'ordenina esercita anche un'azione antisettica sull'intestino.
Il decotto utilizzato sotto forma di gargarismi aiuta nei casi di angina e di infiammazioni della cavità orale. Il decotto viene usato anche per impacchi sugli occhi arrossati.

L'orzo ha anche proprietà lassative.

Statistiche.
Fonte: FAO, Faostat, 2006


"
"Luigi Turci

Carriera.
Esordì in Serie A il 29 agosto 1993, nella partita Juventus-Cremonese terminata 1-0; nell'autunno 1997, passato all'Udinese, Oltre alla militanza a Cremona, è rimasto sei anni ad Udine. Nel 2002 andò a Genova, sponda . Coi blucerchiati rimane fino al 2005, anno in cui va in B, con la maglia del Cesena.

Il 26 giugno 2014, gli viene affidato il ruolo di allenatore dei portieri alla Cremonese.
"
"Seconda battaglia di Bir el Gobi

La seconda battaglia di Bir el Gobi, (3-7 dicembre 1941) rappresenta uno degli scontri più duri nell'ambito dell'offensiva britannica denominata ""Operazione Crusader"". La battaglia vide impegnate, in particolare, le forze italiane contro quelle del Commonwealth. Bir el Gobi era un importante crocevia per le carovane, nonché ultimo caposaldo della linea dell'Asse nell'entroterra. Per questo motivo i britannici lo reputavano, a ragione, il baluardo da superare per poter aggirare e intrappolare le truppe italo-tedesche e, conseguentemente, liberare le forze alleate che difendevano Tobruch.

Antefatto.
Il 18 novembre, a nord di Bir el Gobi, le forze del Commonwealth passarono all'offensiva. Il 23 ebbe luogo una grande battaglia di carri nel deserto, passata alla storia come """"battaglia di Totensonntag"""" (battaglia della domenica dei morti). A Bir el Gobi si insediarono intanto le truppe italiane: i Battaglioni ""Giovani Fascisti"" e alcuni reparti del corpo dei bersaglieri.

I soldati italiani ampliarono le fortificazioni presenti costruendo postazioni di mitragliatrici e di cannoni anticarro, approntando reticolati di filo spinato, ma soprattutto scavando profonde buche per il combattimento individuale. Il caposaldo poteva così difendersi a 360° per tutta la lunghezza del suo perimetro. I giovani volontari entrarono nelle loro buche la sera del 1º dicembre, sotto una pioggia torrenziale.

La battaglia.
Alle ore 12.00 del 3 dicembre, sotto una pioggia battente, l'artiglieria alleata diede il via all'offensiva con un nutrito bombardamento sulle posizioni italiane, che subirono le prime perdite, tra cui il maggiore Balisti (ferito). Nella notte, tutte le unità italiane al di fuori del perimetro difensivo di Bir el Gobi, con relative strumentazioni ed automezzi, furono catturate dagli attaccanti.

La mattina del 4 furono i Camerons scozzesi ad aprire le ostilità contro le buche presidiate dal I Battaglione. Centinaia di uomini si riversarono contro le postazioni nemiche sorretti da mezzi corazzati e dal fuoco di sbarramento dell'artiglieria. La reazione degli italiani fu efficace, tanto che a decine gli inglesi rimasero uccisi. Anche le postazioni del II Battaglione, più a Nord, furono sottoposte ad un duro attacco: i carri Valentine sorressero l'azione dei fanti indiani. Anche in questo settore le forze britanniche erano superiori in numero e in mezzi.

La prima e la seconda ondata furono respinte in entrambi i settori, ma l'intera zona di Bir el Gobi fu accerchiata dalle truppe inglesi. Il terzo attacco alle linee italiane si registrò verso le 14 di quello stesso giorno: la pressione delle artiglierie e delle fanterie crebbe di ora in ora ma la combattività e la resistenza dei vari presidi italiani non venne meno. Nella serata però si perse la quota 188, la 4.a Compagnia che la presiedeva dovette attestarsi su quota 184.

Gli attacchi continuarono; tra il 4 e 7 dicembre per ben sette volte il XXX Corpo britannico fu respinto con gravi perdite. La sete e la mancanza di rifornimenti indebolirono i reparti italiani che continuarono però la loro accanita resistenza contro il nemico. Vennero richiesti aiuti al comando superiore italo-tedesco, e lo stesso generale Rommel fu informato della coraggiosa resistenza dei reparti italiani che continuavano a tenere il caposaldo. Ormai conscio dell'importanza strategica di questa postazione, la Volpe del Deserto decise di inviare delle truppe corazzate a sostegno degli italiani.

Alle 17 del giorno 5 giunsero in prossimità di quota 188 i primi reparti delle divisioni corazzate tedesche. Dopo un violento scontro tra i carri tedeschi e quelli inglesi, la postazione fu riconquistata è poté iniziare l'avanzata verso Bir el Gobi dove erano attese le divisioni Ariete e Trieste. La prima fu bloccata da un attacco nemico, mentre la seconda si perse nel deserto. L'arrivo di rinforzi e di qualche rifornimento fu molto importante. Gli Italiani poterono così attaccare gli Inglesi che dovettero abbandonare velocemente il campo di battaglia. Ormai la situazione poté dirsi sotto controllo.

Intanto continuarono i combattimenti tra le varie forze corazzate dei due schieramenti: i panzer tedeschi del generale Crüwell e gli M14 dell'Ariete, che nella notte riuscirono a raggiungere Bir el Gobi, riuscirono a respingere gli ultimi attacchi delle forze britanniche che non poterono più contare sulla schiacciante superiorità. Il 7 dicembre il presidio italiano di Bir el Gobi venne infine liberato. La battaglia di Bir el Gobi poté dirsi finalmente conclusa. Le perdite da parte inglese furono ingenti, con 300 morti. Gli italiani ne ebbero 60, più 31 dispersi e 117 feriti

I Giovani Fascisti non erano soli. A parte un certo numero di bersaglieri, in loro supporto combatté una compagnia carri del I battaglione (del 32º reggimento corazzato della divisione Ariete); un minimo di componente corazzata era vitale per reggere l'urto nemico, ma dell'impiego di questa unità poco si conosce, nonostante che la sua intensa attività ne comportasse la quasi totale distruzione, con la perdita complessiva di ben 10 carri armati L3/35, dei 12 complessivamente disponibili (parte dei quali immobilizzata da avarie meccaniche, ma usata come fortino). I carri L erano chiaramente impotenti contro i blindati britannici, ma usati come sbarramento contro le fanterie nemiche erano ancora validi, per via delle loro due mitragliatrici da 8 mm e di una corazzatura se non altro sufficiente per reggere il tiro delle armi leggere del nemico.

Sempre durante la battaglia vennero usati anche due carri medi M13/40, anche se uno era fuori uso e interrato per funzionare come fortino.

"
"Nikolaj Aleksandrovič Berdjaev

Dissidente anticomunista, espulso dalla Russia dai Bolscevichi nel 1922, emigrò in Francia, dove visse fino alla morte.

Soprannominato ""il filosofo della libertà"", fu uno dei maggiori esponenti dell'esistenzialismo e dell'anarchismo cristiano.

Biografia.
La formazione.
Berdjaev nacque a Kiev il 18 marzo 1874 in una famiglia dell'aristocrazia militare russa. Trascorse un'infanzia solitaria nella sua casa, costruendosi disordinatamente una cultura attraverso la biblioteca di suo padre; appena quattordicenne lesse Hegel, Schopenhauer e Kant, eccellendo nelle lingue straniere.

Scelta la carriera intellettuale, si iscrisse all'Università di Kiev nel 1894. Strinse amicizia con altri giovani intellettuali di Kiev, come Lev Šestov e Sergej Djagilev, e presto fu contagiato dai fervori rivoluzionari dell'intellighenzia studentesca.
L'attività intellettuale.
Divenuto marxista, nel 1898 fu arrestato durante una dimostrazione studentesca ed espulso dall'università. In seguito al suo coinvolgimento in attività illegali fu condannato, con una sentenza relativamente mite per gli standard del tempo, a tre anni di confino nella Russia centrale.

Nel 1904 si trasferì con la moglie a San Pietroburgo, allora capitale e centro culturale (e rivoluzionario) principale della Russia. Si immerse nei dibattiti intellettuali e spirituali, spostando la sua posizione dal marxismo radicale a una maggior attenzione alla filosofia e alla spiritualità.

Pur essendo un fervente cristiano ortodosso, non risparmiò le critiche alla Chiesa istituzionale; nel 1913 attaccò duramente il sinodo della Chiesa ortodossa russa, venendo per questo accusato di blasfemia. Per aver aderito a circoli socialdemocratici e al programma di Struve, Berdjaev viene deportato nel nord della Russia, prima a Vologda (1901) e successivamente a Žitomir (1903).

I contrasti con i Bolscevichi.
Berdjaev non poteva accettare il regime dei Bolscevichi, sia per il loro autoritarismo, sia per il predominio dello Stato sulla libertà dell'individuo. Comunque, durante il primo periodo rivoluzionario continuò a tenere lezioni e a scrivere.

Nel 1922 il governo bolscevico espulse 160 prominenti intellettuali, e Berdjaev tra loro. Di notte, venne prelevato a casa sua dalla polizia bolscevica, messo su di una nave a Riga e mandato in esilio. Non si trattava né di sostenitori del passato regime zarista né di quello bolscevico, ma semplicemente di contestatori di ogni forma autoritaria di governo. Difendevano la libertà individuale contro la dittatura bolscevica, lo sviluppo spirituale, l'etica cristiana e un pensiero sostenuto dalla ragione e guidato dalla fede. Egli iniziò quindi a pensare che ogni sistema di pensiero che riduce la persona a una struttura economica e sociale, come il boscevismo, la nega e crea i presupposti per la dittatura.

L'esilio.
In un primo momento Berdjaev e gli altri espulsi dal regime comunista ripararono a Berlino, ma presto le difficili condizioni economiche e politiche dalla Germania postbellica indussero lui e la moglie a trasferirsi a Parigi (1923).

Nella capitale francese Berdjaev fondò un'accademia, elaborò il suo pensiero, tenne lezioni e scrisse, lavorando per uno scambio di idee con la comunità intellettuale francese.

Durante la seconda guerra mondiale e l'occupazione tedesca della Francia Berdjaev continuò a scrivere libri che sarebbero stati pubblicati dopo la guerra, alcuni postumi. Durante l'esilio francese scrisse una quindicina di libri, inclusi i suoi lavori più importanti.

Berdjaev morì al tavolo di lavoro nella sua casa di Clamart, presso Parigi, il 24 marzo 1948.

Il pensiero.
La filosofia di Berdjaev è una delle più profonde affermazioni dell'esistenzialismo cristiano e risente significativamente dell'influsso dell'opera di Fëdor Michajlovič Dostoevskij. In particolare, la lettura della leggenda del Grande Inquisitore (che compare ne ""I fratelli Karamàzov"" sotto forma di racconto pensato da Ivan ed esposto ad Alëša) è stato un passo fondamentale per il filosofo russo in quanto inserisce nella sua filosofia della storia, caratterizzata da una visione teologica ed escatologica, la riflessione sulla libertà. E in questo ambito va inserita anche l'amicizia con il filosofo Vasilij Rozanov.

Al centro dalla sua riflessione si trovano i concetti di creazione e di libertà, in opposizione a una ""società collettivizzata e meccanizzata"", alla ricerca di una via diversa da quelle indicate dal prometeismo rivoluzionario del marxismo e dal trionfo di un individualismo che separava spiritualità e giustizia sociale.

Influenzò numerosi pensatori, ma il suo lavoro fu spesso oggetto di controversie. Le sue opere furono lette principalmente nei circoli della filosofia esistenzialista e della teologia ortodossa. Nell'ambito della ricezione italiana va segnalata la scuola di Luigi Pareyson che attraverso l'opera di Giuseppe Riconda, Sergio Givone e di Alessandro Di Chiara mette in luce gli aspetti estetici e filosofico-religiosi della filosofia berdjaeviana.



"
"Rhythms del Mundo

Rhythms del Mundo è un progetto senza fini di lucro per la realizzazione di un album, che mette insieme un collettivo di musicisti cubani, di livello internazionale, tra cui Ibrahim Ferrer e Omara Portuondo del Buena Vista Social Club con artisti statunitensi e inglesi come U2, Coldplay, Sting, Jack Johnson e Maroon 5, Arctic Monkeys, Franz Ferdinand, The Kaiser Chiefs e molti altri.

Dopo il successo di questo album, ne è stato pubblicato un secondo nel 2009, Rhythms del Mundo Classics.

Background.
""Rhythms Del Mundo"" include anche musica dei più famosi cantanti cubani come Omara Portuondo e l'ultima registrazione vocale del cantante di Afro-Cuban bolero, Ibrahim Ferrer, che morì nell'agosto 2005. Gli altri musicisti cubani del Buena Vista Social Club che si esibiscono sono: Barbarito Torres, Amadito Valdés, Virgilio Valdes, Angel Terri Domech, Manuel """"Guajiro"""" Mirabal, Orlando """"Cachaíto"""" López e Demetrio Muniz. Questo progetto è stato concepito dall'idea di Kenny Young ed i Berman Brothers. Il trio ha anche prodotto le nuove 16 canzoni originali del CD.

Kenny Young, fondatore del Trustee of APE, spiega come è nato il progetto: 

Il commento di Thom Yorke dei Radiohead: 

Beneficenza.
Il ricavato dell'album viene devoluto in beneficenza all'organizzazione Artists' Project Earth (APE), che raccoglie fondi per le calamità naturali causate dal cambiamento del clima. Tutti gli artisti in questo album sostengono pienamente la causa di questo progetto.

Produzione.
Gran parte della registrazione di questo album è stata realizzata in Havana al Abdala Studios da aprile 2005 a giugno 2006. Gran parte del cantato rimane lo stesso, i musicisti del Buena Vista Social Club hanno utilizzato gli strumenti originali per ogni canzone creando qualcosa di assolutamente unico, imprimendo il loro stile su ogni canzone. ""Rhythms Del Mundo"" include canzoni rielaborate come ""Clocks"" dei Coldplay, ""Better Together"" di Jack Johnson, ""She Will be Loved"" dei Maroon 5, ""High and Dry"" dei Radiohead e ""Dancing Shoes"" degli Arctic Monkeys.


"
"Francia rinascimentale

Nel periodo rinascimentale la Francia si evolse da un paese feudale a uno stato fortemente accentrato nelle mani di un'unica persona (monarchia assoluta). 
Durante questo periodo hanno regnato in Francia i seguenti re:

Storia.
Caterina de' Medici.
Nel 1559 Enrico II morì durante un torneo e, poiché i suoi tre figli erano troppo piccoli per regnare, fu nominata reggente la moglie Caterina de' Medici che era però mal vista dal popolo e dalla nobiltà per le sue origini straniere (era infatti italiana) e per il suo lusso. Durante la sua reggenza la Francia attraversò un periodo di debolezza e instabilità per vari motivi come lo scontro tra cattolici e Ugonotti (i calvinisti francesi), il fatto che due sottorami della famiglia reale (i Guisa e i Borboni) volessero impadronirsi del trono e i tentativi dei nobili di riacquisire gli antichi privilegi perduti. 

Caterina de Medici attuò una politica di equilibrio: non voleva infatti ne favorire i Borboni, da lei ritenuti eretici in quanto Ugonotti, ne i Guisa nel timore di essere spodestata. Per questo è stata accusata di Machiavellismo. Nel 1562 con il primo editto di Saint Germain Caterina concesse la libertà di culto agli Ugonotti purché risiedessero fuori dalle città. In risposta all'editto i cattolici risposero con il Strage di Wassy in cui uccisero una settantina di Ugonotti. Cominciò così un lungo periodo di guerre di religione che funestarono la Francia ancora per parecchi anni. Nel 1570 Caterina concesse agli Ugonotti, inizialmente vittoriosi, con il ""secondo editto di Saint Germain"", alcune fortezze tra cui quella di La Rochelle, considerata inespugnabile. 

Due anni dopo però preoccupata dal crescente potere degli ugonotti Caterina decise di sterminarli approfittando del fatto che migliaia di ugonotti erano andati a Parigi per assistere alle nozze del loro capo Enrico di Borbone. Nel corso della famosa Notte di san Bartolomeo circa 5000-6000 ugonotti furono sterminati.

Arte del rinascimento francese.
L'alto rinascimento.
Sul finire del XV secolo, l'invasione francese dell'Italia e la vicinanza con la vibrante corte borgognona (radicata nelle Fiandre) portarono la Francia in contatto con beni, pittori e spiriti creativi del Nord Europa e col Rinascimento italiano, e proprio gli iniziali cambiamenti artistici in Francia vennero portati da artisti italiani e olandesi, come Jean Clouet e suo figlio François Clouet o dagli italiani Rosso Fiorentino, Francesco Primaticcio e Niccolò dell'Abate tutti appartenenti alla cosiddetta prima Scuola di Fontainebleau (sorta dal 1531). Leonardo da Vinci venne inoltre invitato in Francia dal re Francesco I, ma ridotta fu la sua produzione in questo periodo.

L'arte del periodo compreso tra i regni di Francesco I ed Enrico IV venne fortemente influenzata dallo sviluppo del manierismo italiano (con tratti derivati da Michelangelo e dal Parmigianino tra gli altri), contraddistinta da figure allungate e graziose nonché dall'uso dell'allegoria e della mitologia.

Un gran numero di artisti francesi di incredibile talento sono ascrivibili a questo periodo tra i quali ricordiamo il pittore Jean Fouquet di Tours e gli scultori Jean Goujon e Germain Pilon.

Ad ogni modo il maggior merito del rinascimento francese va alla costruzione dei Castelli della Loira: essi non vennero più concepiti come semplici fortezze difensive, ma innanzitutto come luoghi di piacere e dove mostrare la propria ricchezza, con lo sfondo di una terra fertile come la valle della Loira.

Venne inoltre ricostruito il vecchio castello del Louvre a Parigi sotto la direzione dell'architetto Pierre Lescot, divenendo ispirazione per tutti i nuovi castelli francesi di stile rinascimentale. Ad ovest del Louvre, Caterina de Medici fece costruire per se stessa la residenza delle Tuileries, dotata di un grande giardino e di una grotta.

Le Guerre di religione in Francia ad ogni modo gettarono il paese in un trentennio di scontri civili che eclissarono gran parte della produzione artistica al di fuori della propaganda religiosa e politica.

L'ultimo manierismo ed il primo barocco.
L'ascesa di Enrico IV di Francia al trono portò ad un periodo di sviluppo urbano per la città di Parigi che incluse la costruzione del Pont Neuf, del Place des Vosges (detto ""Place Royale""), del Place Dauphine, e di parte del Louvre. 

Enrico IV invitò inoltre alla propria corte anche artisti come Toussaint Dubreuil, Martin Fréminet e Ambroise Dubois per impiegarli poi al Castello di Fontainebleau, artisti dai quali derivò la Seconda Scuola di Fontainebleau.

Maria de Medici, moglie di Enrico IV, chiamò a corte invece il pittore olandese Pieter Paul Rubens, artista che dipinse opere su vasta scala per il Palazzo del Lussemburgo a Parigi. Altro artista fiammingo che lavorò alla corte parigina in quell'epoca fu Frans Pourbus il giovane.

Al di fuori della Francia, Jacques Bellange, Claude Deruet e Jacques Callot lavorarono per i duchi di Lorena. 
"
"Ona Munson

Biografia.
Cresciuta nell'ambiente del vaudeville newyorkese degli anni venti, si affermò sui palcoscenici di Broadway come ballerina e interprete di commedie musicali. 

Dal palcoscenico passò a Hollywood all'inizio degli anni trenta con l'intenzione di proseguire la carriera come interprete brillante, ma le vennero invece affidati molti ruoli drammatici durante gli anni trenta e quaranta. La sua interpretazione più conosciuta è quella della prostituta Bella Watling in ""Via col vento"" (1939).

Morì suicida nel 1955 a seguito di una overdose di barbiturici.



"
"Ugo Ruggeri

Fu professionista dal 1914 al 1924.

Carriera.
Partecipò a tre edizioni del Giro d'Italia tra il 1919 ed il 1923, concludendo al decimo posto nel 1919. Ottenne il terzo posto al Giro del Piemonte nel 1917 e si impose nella Coppa Caivano del 1922.



"
"Chiesa di Sant'Agostino

Chiesa di Sant'Agostino(Savigliano)
"
"Mario Scaramella

Risultato in contatto con numerosi enti e istituzioni italiani e di altri paesi, Scaramella è stato implicato, senza mai riportare condanne, in diverse questioni di rilevanza penale e nell'inchiesta britannica sulla morte di Alexander Litvinenko presideduta dal giudice dell'Alta Corte Sir Robert Owen.

Attività giovanili.
Le prime pubbliche evidenze di Scaramella risalgono al marzo 1989 quando, a 19 anni, fonda un gruppo ambientalista che secondo alcuni media sarebbe stato legato ad ambienti istituzionali, noto come i ""Nuclei agenti di sicurezza civile"" (noti come Nasc, organizzazioni di stay-behind). I Nasc firmarono poco tempo dopo un protocollo di intesa con la Prefettura di Napoli. Tramite l'interessamento di un dirigente del ministero dell'Interno, il prefetto autorizzò la concessione del porto d'armi ai membri del gruppo.

Scaramella ottenne l'assistenza della polizia giudiziaria in una serie di attività di sequestro probatorio presentandosi a due sostituti procuratori di Santa Maria Capua Vetere cui avrebbe mostrato (stando ad un articolo inchiesta de ""Il Sole 24 ORE"") le proprie credenziali di guardia ittico-venatoria rilasciate dalla provincia. Tali sequestri riguardarono edifici abusivi, bar, ristoranti, alberghi, un caseificio e persino un ippodromo clandestino. Le sue incursioni terminarono quando nell'ottobre del 1990, dopo aver messo i sigilli a Capri a due bar, un albergo e ai servizi igienici del porto, un brigadiere dei Carabinieri di Sorrento, notando che i verbali non venivano mai firmati da Scaramella, fece un esposto alla procura per usurpazione di titolo (quello di ""commissario""). Il quotidiano ""L'Unità"" riferì che il prefetto di Salerno dell'epoca, Corrado Catenacci, sciolse d'autorità il corpo paramilitare, che la stessa testata definì una «Gladio verde». Scaramella fu condannato in primo grado dal Pretore di Santa Maria Capua Vetere ad una multa per l'uso dell'appellativo ""commissario"", ma in seguito la condanna fu ribaltata in appello e Scaramella assolto con formula piena, in quanto la corte ritenne che il titolo di ""commissario"" di cui si fregiava poteva riferirsi al fatto che era presidente di una commissione interna dei Nasc. Successivamente a queste inchieste giudiziarie il gruppo dei Nasc venne sciolto.

Le mine nucleari russe nel Golfo di Napoli.
Scaramella ottenne ampia visibilità pubblicando un memorandum, asseritamente fondato su informazioni dell'agenzia internazionale per l'energia atomica, secondo il quale il sottomarino sovietico ""K-8"" (classe November) avrebbe depositato 20 mine nucleari nel Golfo di Napoli nel 1970. Il memorandum sarebbe stato consegnato a Guido Bertolaso (responsabile della Protezione Civile), al SISMI ed alla prefettura.

La marina militare russa smentì nel 2005 queste ipotesi; intervistato dalla Pravda, il portavoce Igor Dygalo suppose che queste illazioni fossero volte ad inasprire le tensioni fra Italia e Russia, e lo stesso quotidiano riportò affermazioni di un non nominato ammiraglio in pensione che proponeva seriosamente di consegnare alle autorità italiane i manuali operativi segreti della marina russa perché potessero verificare direttamente che quelle unità della classe 627 (cui asseritamente apparteneva il sommergibile) proprio non erano in grado di effettuare operazioni di posa di mine.

La Protezione Civile avrebbe comunque dato incarico a suoi funzionari di calcolare le percentuali di rischio, e secondo il giornale ""Il Denaro"" Bertolaso avrebbe affermato che ""la popolazione non corre pericoli"".

Attività di libera docenza.
Secondo dichiarazioni dello stesso interessato, tra il 1996 e il 2000 Scaramella avrebbe avuto un incarico di professore di diritto ambientale presso la Externado University e l'Università del Rosario a Bogotà, in Colombia. Notizie contrastanti con relative smentite affermano che avrebbe avuto un ruolo accademico presso l'Università degli Studi di Napoli Federico II, ma alcuni dipartimenti dell'ateneo, pur ammettendo di aver stilato in un primo momento degli accordi con Scaramella e i suoi gruppi, hanno negato di avere poi avuto rapporti effettivi con questi. Il quotidiano italiano ""Il Sole 24 Ore"", in un'inchiesta giornalistica sul passato del consulente, ha sostenuto la parziale inattendibilità del curriculum accademico di Scaramella.

Secondo il deputato Walter Bielli (DS), ex-membro della Commissione Mitrokhin, Scaramella avrebbe anche fornito differenti referenze universitarie in diverse occasioni e di questo comportamento Bielli avrebbe chiesto informazioni a Guzzanti, il quale avrebbe fornito alcuni mesi dopo un curriculum ancora differente. Scaramella ha annunciato una querela nei confronti dell'esponente DS, accusandolo di aver riferito falsità sul suo conto. Fu anche nominato giudice onorario del Tribunale di Napoli, presso la sezione distaccata di Ischia.

Prevenzione del crimine ambientale.
Tra il 2002 e il 2006 Scaramella è stato segretario generale di un organismo denominato ""Environmental Crime Prevention Programme"" (ECPP - secondo Radio Radicale traducibile in ""Programma intergovernativo per la sicurezza ambientale""), una struttura che, stando a quanto riportato dai media che si sono interessati del caso, non avrebbe avuto nessuna sede propria. Una sua apparizione pubblica in questa veste risale al 2002, quando il 17 maggio intervenne a Priverno ad un convegno sul terrorismo presentando una relazione dal titolo ""Tecnologie spaziali contro il terrorismo"".

La Commissione Mitrokhin.
In tale occasione sarebbe emerso che l'uomo avesse stretti rapporti con importanti esuli russi. La consulenza sarebbe stata prestata come mossa difensiva, poiché il presidente della Commissione Paolo Guzzanti era giunto al ""ragionevole sospetto"" che i servizi segreti russi sapevano troppo della commissione e stessero tramando contro di essa. Secondo le informazioni raccolte da Mario Scaramella e dalle presunte dichiarazioni di ex ufficiali dei servizi russi (in particolare da Aleksandr Litvinenko), tra i politici italiani che sarebbero stati in contatto con il KGB vi sarebbe stato l'ex primo ministro italiano Romano Prodi. Tali informazioni tuttavia non furono confermate, ed anzi vennero successivamente messe in dubbio da altri ex-agenti e da una precedente intervista a Litvinenko pubblicata postuma.

Dalle intercettazioni telefoniche tra Scaramella e Guzzanti pubblicate il 30 novembre 2006 dal ""Corriere della Sera"" emergerebbe che le indagini di Guzzanti erano volte a dimostrare che Romano Prodi e il leader dei Verdi Alfonso Pecoraro Scanio sarebbero agenti del Kgb e che il presidente della Regione Campania Antonio Bassolino avrebbe assegnato appalti a presunte ""cooperative rosse"" legate alla camorra.

Dal 2003 al 2006 ha lavorato per la Commissione Mitrokhin, investigando sulle attività del KGB in Italia durante la Guerra fredda. Secondo le ricostruzioni effettuate dal Sole 24 ore, Scaramella sarebbe stato proposto alla commissione da un magistrato che collaborava con questa, Lorenzo Matassa, che lo aveva conosciuto nel 2002 durante un incontro organizzato dal consulente presso il Centro Italiano Ricerche Aerospaziali. Matassa ricordava di aver appreso in quell'occasione di possibili contatti tra Scaramella e membri delle istituzioni russe e di aver quindi pensato a lui quando, durante i lavori della commissione, si era reso necessario ottenere la sentenza di condanna per tradimento prodotta dalle autorità sovietiche relativa a Mitrokin. Matassa ha comunque confermato che la decisione di affidare l'incarico a Scaramella fu data all'unanimità da tutti i membri della commissione.

Nel 2006 diversi giornali italiani hanno pubblicato delle intercettazioni telefoniche tra il presidente della commissione, il senatore di Forza Italia Paolo Guzzanti, e Mario Scaramella (il 30 novembre 2006 sul ""Corriere della Sera"" e il 1º dicembre sul quotidiano ""l'Unità""). Nelle intercettazioni Guzzanti lasciava intendere che il vero intento della Commissione Mitrokhin era sostenere l'ipotesi per cui Prodi sarebbe stato un ""agente"" finanziato (o comunque manipolato) da Mosca e dal KGB. Secondo l'opposizione (che ha presentato una propria relazione di minoranza) tale ipotesi era falsa, e lo scopo della commissione sarebbe stato quindi quello di screditarlo. Scaramella, sempre secondo le intercettazioni, aveva il compito di raccogliere testimonianze tra alcuni ex-agenti del servizio segreto sovietico rifugiati in Europa per supportare queste accuse.

La Commissione Mitrokhin è stata chiusa nel 2006 con una relazione di maggioranza ed una di minoranza, senza giungere a conclusioni condivise. Il colonnello ex-agente del KGB Oleg Gordievskij, ""fonte"" di Scaramella, ha confermato, in una intervista rilasciata al programma televisivo ""La storia siamo noi"" del dicembre 2006, le accuse rivolte a Scaramella circa la produzione di falso materiale relativo a Romano Prodi ed agli altri politici italiani e ne ha sottolineato la scarsa attendibilità.

Nel 2008, in occasione della presentazione di un dossier al ministro della Giustizia, il deputato Enzo Raisi (PDL) dichiarò che Scaramella era consulente del presidente Guzzanti e non della Commissione.

Inchieste e procedimenti giudiziari.
Alla vigilia di Natale del 2006, Scaramella è stato arrestato dalla DIGOS a Napoli con l'accusa di traffico internazionale d'armi e violazione del segreto d'ufficio. Il 27 dicembre 2006 Scaramella è stato sottoposto per sei ore ad interrogatorio di garanzia dal sostituto procuratore di Roma, Pietro Saviotti. È stato scarcerato nel febbraio 2008, dopo aver patteggiato una condanna a 4 anni di carcere, parzialmente coperta dall'indulto.

È stato indagato da parte della procura di Roma per traffico illegale di armi. Inoltre, per l'uso fatto delle informazioni raccolte su Prodi e sugli altri esponenti del centrosinistra (tra cui Alfonso Pecoraro Scanio e Antonio Bassolino), nel novembre 2006 la stessa Procura di Roma ha deciso di indagare Scaramella anche per violazione del segreto d'ufficio e calunnia.

Mario Scaramella è poi indagato anche nell'ambito di un'inchiesta condotta dalla Procura di Napoli per reati ambientali, legata ad irregolare smaltimento di rifiuti, per la quale ha ricevuto una informazione di garanzia. Nell'ambito di tale inchiesta e su disposizione della Procura del capoluogo partenopeo il 5 dicembre 2006, sono stati apposti dalla Polizia Provinciale sigilli alla ECPP ed effettuate perquisizioni nell'abitazione e negli uffici dell'ex consulente della Commissione Mitrokhin.

A Bologna Scaramella è indagato per traffico di materiale radioattivo e per la correlata accusa di false dichiarazioni al pubblico ministero. L'accusa nasce da un'inchiesta per traffico internazionale di armi aperta nel 2005 a Rimini (e passata per competenza alla Procura di Bologna), e riguarda l'ipotesi che Scaramella abbia volontariamente montato un caso per accreditarsi come persona informata sui fatti relativi a traffici illeciti tra ambienti terroristici italiani e l'ex Unione Sovietica.

Lo scrittore Alexander Stille, partendo dagli eventi relativi alla morte di Aleksandr Litvinenko, nel dicembre 2006 scrive un articolo su Scaramella, in cui lo definisce ""millantatore di credito"" e mette in dubbio molte delle sue credenziali. Stille riporta alcune denunce che sarebbero state fatte da Scaramella e che si sarebbero rivelate infondate tra cui un'antenna sul Vesuvio installata dai militari russi con lo scopo di attivare alcune testate nucleari presenti su un sottomarino affondato nella baia di Napoli (l'antenna non verrà ritrovata, mentre il sottomarino affondato in questione sarebbe stato in realtà nel golfo di Biscaglia) e un attentato di cui sarebbe stato vittima, i cui colpi di pistola ritrovati sarebbero però stati sparati da una sua guardia del corpo.

Il 24 dicembre 2006 viene arrestato di ritorno da Londra al suo arrivo all'aeroporto Capodichino a Napoli dalla DIGOS della Questura di Roma su ordine della Procura di Roma.
Le accuse che gli sono mosse sono traffico illegale d'armi, violazione del segreto d'ufficio e calunnia aggravata e continuata. Dopo l'arresto, Scaramella risulta detenuto nel carcere romano di Regina Coeli.

Secondo quanto sarebbe emerso dalle prime indagini, Scaramella aveva una rete di informatori che comprendeva poliziotti, agenti della polizia penitenziaria e due uomini della CIA tra cui Robert Seldon Lady, ex capocentro a Milano, coinvolto anche nel sequestro dell'imam egiziano Abu Omar del febbraio 2003.

L'11 gennaio 2007 il quotidiano ""La Repubblica"" pubblica ampi stralci dei contenuti del computer di Scarmella con i dossier che avrebbero dovuto accreditare Romano Prodi come ""ben manipolato dal KGB"", ""presentando nel contempo Paolo Guzzanti, Mario Scaramella, Nicolò Pollari e Marco Mancini (n. 1 e n. 2 del Sismi) come obiettivi dell'intelligence militare russa.""

Nel febbraio del 2007, durante i primi interrogatori, Scaramella ammetterà di aver omesso alcune delle informazioni che gli erano state riportate dalle fonti russe, in quanto ritenute poco verosimili e quindi a rischio di far diminuire la credibilità delle altre informazioni in suo possesso.

Nell'ottobre del 2007 la Prima sezione penale della Cassazione ha respinto, perché inammissibile, il ricorso di Scaramella contro gli arresti domiciliari, ritenendo che esistano gravi indizi di colpevolezza nei suoi confronti.

Il 22 gennaio 2008 la Giunta per le immunità parlamentari del Senato, rispondendo alle richieste del Gip di Roma, ha ritenuto non utilizzabili in quanto illegali le intercettazioni telefoniche che riguardano Paolo Guzzanti, tra cui quelle tra questo e Mario Scaramella. La decisione è stata presa in base alla sentenza della Corte Costituzionale 390 del 2007 e considerando la quantità di comunicazioni tra Scaramella e Guzzanti troppo elevata per essere intercettazioni casuali del parlamentare, rendendosi quindi necessario un'autorizzazione preventiva della giunta.

Il 12 febbraio 2008 l'eurodeputato inglese Gerald Batten dell'United Kingdom Independence Party (sostenitore nell'aprile 2006 della vicinanza di Prodi al KGB secondo le presunte rivelazioni di Aleksandr Litvinenko) ha richiesto al Parlamento Europeo di presentare un'istanza per chiedere l'""""immediata ed incondizionata"""" scarcerazione di Mario Scaramella, ritenuto «detenuto per gli ultimi tredici mesi sulla base di accuse messe in piedi senza fondamento, senza un processo» e a cui «è stato impedito il contatto con il mondo esterno», affermando anche che «Lui ha perso ogni fonte di sostentamento, la sua casa, è separato dai suoi figli e la sua salute è precaria. Mario Scaramella è un prigioniero politico. La sua prolungata detenzione è uno scandalo al cuore dell'Unione Europea.» Due giorni dopo, il 14 febbraio, Scaramella è stato condannato (con un patteggiamento) a quattro anni di carcere per concorso in importazione, detenzione e porto di munizionamento da guerra, esplosivo e armi, e per quello che riguarda il reato di calunnia. Avendo Scaramella già scontato un anno e quattro mesi di carcere ed essendo nel frattempo stato varato un indulto che ha assorbito la pena rimanente, il giudice ne ha ordinato la scarcerazione. Gli avvocati difensori hanno chiesto di far rientrare nel patteggiamento anche le altre inchieste aperte che, secondo loro, non potrebbero comunque potare ad una pena """"superiore ai 6 mesi"""" e quindi verrebbero comprese nel periodo di custodia cautelare già trascorso e nell'indulto. Secondo i magistrati fu Scaramella a far entrare nel territorio italiano due granate (prive però di detonatore) che furono individuate su un furgone guidato da quattro ucraini (processati ed assolti), con lo scopo di poter poi segnalare il fatto per farle scoprire ed accusare successivamente l'ex agente del KGB Alexander Talik di voler organizzare un attentato contro di lui, il suo interprete e Paolo Guzzanti, in modo da rendere credibile la sua veste di persona informata su argomenti riguardanti l'operato del KGB e dei suoi ex agenti.

Nel novembre 2012 Scaramella viene condannato a 3 anni e 6 mesi di carcere dal Tribunale di Rimini per calunnia nei confronti di Alvaro Selva, avvocato sammarinese che Scaramella aveva accusato di essere a capo di una banda di trafficanti internazionali di barre di uranio. Secondo la difesa di Scaramella, egli sarebbe stato obbligato a formulare tale accusa da Paolo Guzzanti, allora presidente della Commissione Mitrokhin, di cui Scaramella era consulente.

L'avvelenamento di Litvinenko.
Il 1º novembre 2006 Scaramella ha avuto un incontro con l'ex-agente russo dell'FSB Aleksandr Litvinenko per un pranzo presso Itsu, un ristorante di sushi a Piccadilly (Londra); Litvinenko sarebbe morto per avvelenamento da polonio-210 due settimane dopo.

Scaramella ha successivamente dichiarato di non aver mangiato nulla e di aver bevuto solamente acqua nel corso dell'incontro.

Secondo La Repubblica, in una dichiarazione al Giornale radio 1 Yuri Felstinski, esule russo e amico di Litvinenko, sostenne che ""l'ex spia sospettava di essere stato avvelenato da Scaramella"".

Litvinenko avrebbe ottenuto da Scaramella due e-mail contenenti dei nomi di possibili bersagli dei servizi russi, tra cui gli stessi Litvinenko e Scaramella, il senatore Paolo Guzzanti e l'oligarca Boris Berezovskij (politico sotto il governo di Boris El'cin, allontanatosi dalla Russia dopo l'ascesa di Vladimir Putin).

Il 1º dicembre 2006 Scaramella è stato trasportato all'University College Hospital di Londra per sospetta contaminazione da polonio-210, la stessa sostanza con cui è stato avvelenato Litvinenko. Nonostante inizialmente Scaramella avesse negato di essere contaminato, il suo avvocato ha affermato nello stesso giorno che non sarebbero state rilasciate ulteriori dichiarazioni fino al completamento delle analisi. Una stanza dell'Ashdown Park Hotel di East Grinstead, nel Sussex, dove Scaramella avrebbe soggiornato durante la sua permanenza nel Regno Unito, è stata isolata per il rischio di possibili contaminazioni.

Il 3 dicembre Guzzanti e Scaramella hanno affermato che la dose di polonio trovata nel corpo dello stesso Scaramella sarebbe stata tale da ucciderlo. Guzzanti ha riferito in proposito alla Reuters: ""Hanno anche detto che, per quel che è noto, nessuno potrebbe mai sopravvivere a questo veleno, perciò è molto improbabile che ci riesca"". Tuttavia, secondo le autorità inglesi Scaramella pur venendo contaminato non sarebbe mai stato in pericolo di vita. Appena tre giorni dopo le citate dichiarazioni di Guzzanti, Scaramella è stato dimesso dall""'University College Hospital"" poiché gli ultimi esami non avevano più rilevato alcuna traccia di avvelenamento.

La Commissione rifiuti.
Il 17 febbraio 2010 Scaramella fu escusso a Bologna dalla Commissione sul ciclo rifiuti, presieduta da Gaetano Pecorella. In tale occasione il soggetto così definì il suo pregresso rapporto con l'antimafia ed i servizi segreti:

Indicati anche altri riferimenti giudiziari e di ambito delle strutture antimafia, l'audizione proseguì, compreso anche un brano in seduta segreta, con il presidente ed i commissari che insistevano per ottenere di sapere da Scaramella «""quali notizie lei ha acquisito per poter sostenere che nel Mediterraneo sono state affondate navi con carico radioattivo""».

"
"Ryan Key

Carriera.
Primi anni.
Key comincia a suonare la chitarra a 13 anni. Dopo aver frequentato la scuola pubblica, decide di seguire la sua passione per la recitazione, e si iscrive alla Douglas Anderson School of the Arts di Jacksonville. Dopo essersi diplomato, comincia a frequentare la Florida State University a Tallahassee con una borsa di studio. In questo periodo Key canta in una band locale chiamata Modern Amusement.

Nel 1998, dopo lo scioglimento del gruppo, Key abbandona gli studi e si dirige in California a Santa Cruz, dove diventa il chitarrista dei Craig's Brother, una band di cui era fan. Dopo circa nove mesi passati in tour con la nuova band, stanco di questa vita e disilluso sulle reali possibilità del gruppo di sfondare, prende la decisione di ritornare a casa in Florida e iscriversi di nuovo all'università.

A inizio 2000 riceve la visita di un membro di una band locale di Jacksonville (sua città natale), gli Yellowcard. Questi gli propone di partecipare a delle prove con la band durante le vacanze primaverili in sostituzione di un chitarrista; Key accetta ed effettua le prove, portando anche un paio di canzoni che lui stesso aveva scritto e che piacciono al resto del gruppo. Gli Yellowcard in questo periodo stanno registrando un EP, ma la band non è contenta delle parti vocali del cantante Ben Dobson e scopre che con Key alla voce le canzoni suonano molto meglio. In breve tempo la situazione si palesa a Dobson, che litiga con gli altri membri ed è cacciato dal gruppo. ""È stato un inizio decisamente movimentato"", ha poi commentato Key, ""e pensavo 'Ma in che situazione mi sono cacciato?', anche perché tutti davano la colpa a me di quanto era successo, ma ho deciso di tenere duro e restare dov'ero."" L'EP che ne risulta è ""Still Standing EP"", che permette alla band di ottenere il suo primo contratto con un'etichetta indipendente, la Lobster Records.

Per registrare un disco con la nuova etichetta, la band deve spostarsi in California, così Key oltre a mettere da parte i soldi guadagnati con qualche lavoretto vende la sua macchina, e il gruppo è in grado di comprare un miniautobus per compiere il viaggio. Ottobre vede così la nascita di ""One for the Kids"", il primo ""full length"" con Key alla voce (e alla chitarra). Mentre il resto della band rientra in Florida per le vacanze di Natale, Key decide di rimanere in California presso un amico, e cerca un posto dove la band si possa trasferire definitivamente, convinto che in California le possibilità di fare carriera siano molto più alte che nello Stato natale. Gli Yellowcard si trasferiscono definitivamente in California ad inizio 2001, e poco dopo viene pubblicato l'album.

Il successo con gli Yellowcard.
Come cantante e chitarrista degli Yellowcard, Key ha registrato gli album ""One for the kids"", ""The Underdog EP"" e il pluripremiato ""Ocean Avenue"". Successivamente, ispirati dai sentimenti negativi nei confronti della città di Los Angeles, Key e gli Yellowcard hanno prodotto un nuovo album, ""Lights and Sounds"", seguito nel 2007 da ""Paper Walls"".

Pausa degli Yellowcard, Big If ed altri progetti.
In seguito al poco successo degli ultimi due album, la band decide di prendere una pausa per concentrarsi sulle proprie vite private. Key ha detto che questo periodo di pausa gli è stato molto utile per riavvicinarsi alle persone che ama e anche per capire quanto importanti siano gli Yellowcard nella sua vita; il cantante infatti si sposta da Los Angeles e va a stabilirsi in Georgia, in casa di suo cugino Alex, facendo svariati lavori per sostenersi economicamente, dato che si era venuto a trovare in una cattiva situazione finanziaria. Poco dopo il ""break-up"", Key ha costituito una nuova band chiamata Big If assieme all'ex frontman dei Reeve Oliver Sean O'Donnell; nel progetto erano coinvolti anche il chitarrista degli Yellowcard Ryan Mendez ed il futuro bassista Josh Portman. I Big If hanno pubblicato alcune canzoni sul proprio MySpace, ma non hanno mai pubblicato album né firmato contratti discografici. Nel 2008 Key ha anche occasione di recitare nel cortometraggio semicomico ""Moustachette"", ideato dall'amico Patrick Stump, voce dei Fall Out Boy. A Key viene affidata la parte di co-protagonista, ovvero quella di un giovane pittore che sogna la fama attraverso i suoi innovativi quadri, ma che deve invece confrontarsi con una realtà ben più modesta. Partecipa anche al film Cloverfield, facendo la comparsa nella festa all'inizio del film. Nello stesso anno è ospite della trasmissione MADE di MTV, nella quale i partecipanti cercano di cambiare il proprio stile e migliorare le proprie capacità per perseguire un obiettivo che si sono proposti. Key deve seguire due ragazzi che vogliono diventare delle rockstar. Dopo varie vicissitudini, i due concorrenti partecipano alla Battle of Bands, non riuscendo però a risultare vincitori. Sempre nel 2008 Ryan collabora con Taboo dei The Black Eyed Peas cantando nella canzone ""Gotta Get It Now"", e compare nel video per ""We Are the Ones"" di will.i.am, una canzone realizzata a supporto del presidente Barack Obama. Nel 2009 ha collaborato con gli Every Avenue co-scrivendo il testo di ""Girl Like That"", per l'album ""Picture Perfect"". Ad inizio 2010 Key ha anche lavorato presso suo zio, che possiede un'azienda di taglialegna. Nel frattempo ha interpretato sé stesso nel film ""How to Make Love to a Woman"".

Reunion degli Yellowcard e presente.
A fine 2010 gli Yellowcard decidono di tornare assieme, firmando un contratto con la casa discografica indipendente Hopeless Records, ed ha registrato il CD ""When You're Through Thinking, Say Yes"", pubblicato nel 2011 con un buon successo di pubblico e critica, seguito a fine anno dalla versione acustica. Sempre nel 2011 ha cantato come ""guest vocalist"" nella canzone ""Stay Posi"" dei compagni d'etichetta Silverstein, inserita nella compilation ""Take Action! Vol. 10"" per la Hopeless Records, e nella canzone ""Stop Right There"" degli Assemble the Skyline, ""opening track"" del loro EP ""Right Here. Right Now"". Inoltre ha collaborato nuovamente con gli Every Avenue alla scrittura del testo di ""Tie Me Down"" per il loro album ""Bad Habits"".

Nel 2012 esce il nuovo album degli Yellowcard, chiamato ""Southern Air"" ed anticipato dal singolo ""Always Summer"". La band partecipa al Warped Tour 2012, anche se Ryan deve cantare seduto durante i primi due concerti per un intervento al piede destro effettuato alcuni giorni prima dell'inizio del tour. Durante il tour, è invitato sul palco dagli amici New Found Glory per cantare assieme a Jordan Pundik ""My Friends Over You"". Tra le collaborazioni nel 2012, troviamo quella con i Hit the Lights, con cui ha scritto la canzone ""Faster Now"" per l'album ""Invicta"", e quella con la band svedese Like Torches a maggio, per la quale ha prodotto assieme a Ryan Mendez il primo album studio (oltre ad apparire come ""guest vocalist"" nel singolo ""Missing It All""). Il 10 dicembre esce in anteprima il video per ""Awakening"" (da ""Southern Air""), il primo video ideato direttamente da Key stesso. Il 23 gennaio 2013 gli Yellowcard sono costretti ad annullare un loro show ad Edmonton a causa di un forte mal di gola che l'ha colpito, mentre a marzo un'emorragia alle corde vocali lo costringe a sospendere per qualche giorno il processo di registrazione di ""Ocean Avenue Acoustic"", album che esce nell'agosto dello stesso anno.

Tra le sue principali influenze, Key ha citato i musicisti Dave Grohl e Chris Martin, sia per la musica che scrivono, sia per il loro lato umano.

Vita privata.
Il 6 maggio 2013 si è sposato con la snowboarder russa Alyona Alekhina, sua fidanzata dal 17 dicembre 2011. I due si erano conosciuti a Madrid dopo un concerto degli Yellowcard. Vive a Nashville con il bassista della band Josh Portman dall'ottobre del 2014; in precedenza aveva vissuto per anni a Los Angeles con una parentesi in Georgia ed una a Denver nel periodo in cui la moglie si stava riprendendo dal grave infortunio alla schiena che l'ha colpita nel 2013.

È un appassionato di sport, in particolare il calcio in cui tifa per i Los Angeles Galaxy, squadra della sua città di residenza, ed il football americano, dove tifa per i Georgia Bulldogs. Possiede un bulldog di nome Otis. Ha vari tatuaggi, tra cui uno sul polso destro con la scritta in rosso ""The world has turned and left me here"" (""il mondo si è girato dall'altra parte e mi ha lasciato qui""), dal titolo di una canzone degli Weezer.

Come narrato anche nel testo della canzone ""Light Up the Sky"" (da ""Lights and Sounds""), nel periodo successivo all'esplosione della band con il successo di ""Ocean Avenue"" Ryan ha attraversato un periodo definito come ""scuro"" nella sua vita, in cui al successo si accompagnavano le caratteristiche tipiche della vita da rockstar, tra party senza fine, alcool e droga; in merito, Ryan ha dichiarato di aver fatto uso di cocaina, e pur senza sviluppare una costante dipendenza, l'uso che ne faceva gli creava una sorta di problematica interna perché ciò contrastava con i princìpi cui era stato educato dalla famiglia.

Il 30 settembre 2013, prima del concerto a Salt Lake City nell'ambito del tour per ""Ocean Avenue Acoustic"", ha incontrato gli studenti della Copper Hills High School di West Jordan come ospite nella lezione di giornalismo e scrittura creativa del professor Steve Haslam.






"
"Boney M.

I Boney M. sono un popolare gruppo musicale disco, eurodance ed europop formato da quattro cantanti e ballerini caraibici diretti dal produttore discografico tedesco Frank Farian (vero nome Franz Reuther) che spesso forniva la sua voce per alcuni brani.

Biografia.
Il gruppo ""Boney M"" nasce ad opera di Frank Farian, produttore tedesco con velleità canore, che nel 1975 incide il brano ""Baby Do You Wanna Bump"". Pubblicato dalla Hansa Records sotto il nome di Boney M, preso a prestito da ""Boney"", una serie televisiva australiana in onda in Germania in quel periodo, inizialmente il brano non viene notato, ma prima della fine dell'anno si rivela un notevole successo in Olanda e Belgio. Quattro nuovi artisti nelle figure di Maizie Williams, Sheila Bonnick, Nathalie e Mike vengono utilizzati negli show televisivi, nei primi Tour e in alcune copertine di dischi.

Ritroso ad esporsi in prima persona come interprete, Frank Farian ingaggia quattro cantanti, tre ragazze e un ragazzo, di origine caraibica già noti come session-woman e session-man in Germania. La formazione definitiva è costituita da Marcia Barrett, Liz Mitchell, entrata in sostituzione di Claudja Barry, scettica sulle possibilità della band e intenzionata ad intraprendere una carriera solista, Maizie Williams e Bobby Farrell. In realtà sono Marcia e Liz le voci principali, mentre le altre parti vocali vengono incise dallo stesso Farian, la cui voce a suo dire si adatta meglio allo stile dei Boney M, lasciando quindi a Maize e Bobby solo parti secondarie.

Il primo singolo inciso dalla band è il famoso brano ""Daddy Cool"" (1976) che, prima di spadroneggiare nelle classifiche internazionali, necessita di un periodo di rodaggio. È un'apparizione nello show tedesco ""Musikladen"" a dare il via al fenomeno Boney M: il pezzo conquisterà ben 9 dischi d'oro in Europa. L'album ""Take The Heat Off Me"" si comporterà analogamente nelle classifiche degli LP più venduti. Nel 1977 viene incisa ""Love For Sale"", una delle migliori realizzazioni della formazione contenente singoli come ""Belfast,"" bandito dalle radio nordirlandesi, e ""Ma Baker"".

Sul finire degli anni settanta i Boney M diventano, insieme agli ABBA, il gruppo più famoso del momento in Europa, Africa, Asia meridionale, sud-est asiatico e nei paesi arabi.

Per smentire le critiche che li dipingono come impostori incapaci di cantare dal vivo, i Boney M organizzano un tour a supporto del nuovo disco. Spalleggiati dal gruppo Black Beautiful Circus, i Boney M fugano ogni dubbio sulle loro effettive capacità: il tour riscuote grande successo di pubblico, nonostante la critica non si sia mai espressa in termini molto entusiastici.

""Nightflight to Venus"" (1978) è il disco di maggior risonanza mondiale, fatta eccezione degli Stati Uniti, e il suo singolo ""Rivers of Babylon"" raggiunge il primo posto nella maggior parte delle classifiche di vendita. L'attività in quel periodo è frenetica e il gruppo decide di prendersi delle pause, diventate con gli anni sempre più lunghe, diradando apparizioni e sessioni di registrazione secondo una filosofia che hanno mantenuto fino ad oggi. Ogni loro uscita discografica, singoli, ristampe, greatest hits o remix, fa registrare buone vendite; infatti ad oggi i Boney M vantano oltre centocinquanta milioni di copie vendute in tutto il mondo.




"
"Aleksandr Petrovič Každan

Di origini ebraiche, è considerato uno dei maggiori bizantinisti della seconda metà del XX secolo.

Vita e opere.
Dopo aver terminato l'Istituto Pedagogico di Ufa frequentò l'Università di Mosca, dove studiò con lo storico del Medioevo inglese, Evgenij Kosminskij. Un'iniziativa Sovietica del dopoguerra di ridare slancio agli studi bizantini in lingua russa spinse Každan a scrivere una dissertazione sulla storia agraria del tardo Impero bizantino (pubblicato nel 1952 col titolo di ""Agrarnye otnošenija v Vizantii XIII-XIV vv."") 
Nonostante godesse di una crescente reputazione nel suo campo, a causa del pregiudizio antisemita (questione controversa allora ed oggi: l'URSS votò a favore della risoluzione 181 del novembre 1947 dell'ONU per la tripartizione: territori arabo-palestinesi, israeliti e Gerusalemme città internazionale, dei territori ex impero ottomano-turco allora sotto ""mandato"" del Regno Unito, oggi Palestina/Israele) nell'URSS all'epoca di Stalin, l'Accademia Sovietica obbligò Každan ad accettare una serie di impieghi come insegnante in zone provinciali (ad Ivanovo, 1947-1949, e Tula, 1949-1952). 
In seguito alla morte di Stalin nel 1953, la situazione di Každan migliorò e fu assunto nella scuola superiore a Velikie Luki. 
Nel 1956 si assicurò finalmente una posizione presso l'Istituto di Storia dell'Accademia Sovietica delle Scienze, ove rimase fino al suo abbandono dell'URSS, avvenuto nel 1978.

Každan fu uno studioso particolarmente prolifico durante tutta la sua carriera sovietica: pubblicò ben più di 500 tra libri, articoli, e riviste, e le sue pubblicazioni contribuirono al crescente prestigio internazionale degli studi sovietici su Bisanzio. 
L'articolo ""Vizantijskie goroda v VII-XI vv.,"" pubblicato nel 1954 sul giornale ""Sovetskaja arkheologija"", sosteneva che, sulla base di evidenza e numismatica, il settimo secolo avesse costituito la maggior frattura nella società urbana di Bisanzio. Questa tesi è stata ampiamente accettata e ha condotto ad intense ricerche sulla discontinuità nella storia bizantina e il conseguente rifiuto della concezione precedente che vedeva nell'Impero bizantino del Medioevo un residuo freddo della tarda antichità. 
Altri importanti studi datati di questa prima parte della carriera di Každan includono ""Derevnja i gorod v Vizantii IX-X vv."" (1960), uno studio sulla relazione tra città e campagna nel nono e decimo secolo; ""Vizantijskaja kul'tura (X-XII vv.)"" (1968), uno studio sulla cultura bizantina medievale e ""Sotsial'nyj sostav gospodstvujuščego klassa Vizantii XI-XII vv."" (1974), uno studio statistico e prosopografico sulla struttura della classe dirigente bizantina nell'undicesimo e dodicesimo secolo.

Nel 1976, il figlio di Každan, il matematico David Každan, emigrò negli USA, dove accettò un posto all'Università di Harvard. 
Questa ""defezione"" provocò un immediato cambiamento nella situazione di Každan nell'URSS; sua moglie Musja, fu licenziata dal suo posto presso una casa editrice moscovita e il clima di censura del suo lavoro ad opera dei suoi superiori nell'ambiente accademico sovietico si accrebbe. Nell'ottobre del 1978 Aleksandr e Musja lasciarono l'Unione Sovietica. 
Nel febbraio del 1979 arrivarono a Dumbarton Oaks, un centro studi su Bisanzio a Washington, DC, dove Každan guadagnò la posizione di ""membro di ricerca anziano"" che mantenne fino alla morte.

Le prime pubblicazioni importanti di Každan in lingua inglese furono collaborative: ""People and Power in Byzantium"" (1982), scritto insieme a Giles Constable; ""Studies in Byzantine literature"" (1984) con Simon Franklin e ""Change in Byzantine Culture in the Eleventh and Twelfth Centuries"" (1985) con Ann Wharton Epstein. 
Il suo maggiore progetto in lingua inglese fu uno sforzo collaborativo particolarmente impegnativo: i tre volumi dell""'Oxford Dictionary of Byzantium"" (1991), edito da Každan, resta un punto di partenza indispensabile per tutti i settori degli studi su Bisanzio.


"
"Magno di Oderzo

Biografia.
Si hanno poche notizie su di lui: nacque, secondo la tradizione, ad Altino da famiglia nobile. Nel 630 succedette a san Tiziano alla guida della diocesi di Oderzo, dove aveva dimorato in precedenza da sacerdote, dopo un primo periodo da eremita, in piena lotta contro l'eresia ariana. La città, ancora sotto il dominio dei Bizantini, fu distrutta da Rotari nel 638 e la popolazione, guidata dal vescovo, si rifugiò nelle isole della laguna veneta fondando l'antica Eraclea. Lo stesso in seguito ebbe l'autorizzazione dal papa Severino a trasferirvi la cattedra.

Morì forse novantenne nel 670 dopo aver assistito ad una seconda ondata di arrivi di profughi opitergini in seguito alla completa distruzione della città, ad opera di Grimoaldo. Le sue spoglie furono trasferite dal doge Pietro Ziani a Venezia nel 1206 nella chiesa di San Geremia, per poi tornare ad Eraclea, nel frattempo ricostruita, il 22 aprile 1956.

È patrono secondario del patriarcato di Venezia. La sua memoria, obbligatoria per il patriarcato di Venezia, ricorre il 5 ottobre.
È compatrono della città di Venezia.

Tuttora il suo corpo è semi-venerato nella chiesa di Eraclea (Venezia); il suo corpo è situato entrando nell'entrata principale della chiesa a sinistra in fondo.

Le chiese veneziane di san Magno.
Secondo la tradizione, Magno a Venezia avrebbe contribuito alla fondazione di otto chiese, tra cui:
"
"Unione personale

Un'unione personale è una relazione di due o più entità, considerate stati sovrani separati che, attraverso una legge, condividono la stessa persona come Capo di Stato di entrambe le nazioni. L'unione personale non si deve confondere con una federazione, che è considerata dagli altri stati internazionali come stato singolo. 

Le unioni personali possono nascere per ragioni diverse, che vanno dalla pura coincidenza (come una principessa che, dopo essersi sposata, dà alla luce un figlio, che erediterà le corone di entrambi i Paesi) all'annessione virtuale (in cui un'unione personale viene effettuata per impedire una rivolta). Esistono anche unioni personali sancite per legge (in cui le costituzioni degli stati esprimono chiaramente la loro futura unione) o unioni non codificate (nel qual caso possono essere rotte facilmente).

Siccome i Presidenti delle repubbliche sono di solito scelti tra i cittadini dello stato in questione, le unioni personali sono quasi sempre un fenomeno che interessa le monarchie, e talvolta il termine ""doppia monarchia"" è utilizzato per intendere un'unione personale di due monarchie. Con il declino del numero degli stati governati da un re nel XX secolo, le unioni personali sono divenute abbastanza rare. L'ambito in cui si trovano nel ventunesimo secolo è il Commonwealth britannico, in cui il Governatore Generale è il rappresentante del Capo di Stato, ed è nominato dal Capo del Governo locale.

C'è un limite non ben definito tra l'unione personale e la federazione: spesso la prima è confluita nella seconda. Di seguito vengono elencate le unioni personali attuali e storiche.





Commonwealth attuale e passato.
In questo paragrafo si suppone che i regni del Commonwealth siano giunti in unione personale con il Regno Unito avendo raggiunto una completa autonomia legislativa. Altre possibili date a cui si potrebbe far risalire l'unione personale sono:













































Italia.
Molti furono gli esempi storici di unioni personali negli stati preunitari italiani; in via esemplificativa si ricordano:
















Varie.
Il concetto di unione personale era molto diffuso anche negli stati preunitari italiani e tedeschi. A titolo esemplificativo si ricordano:

"
"Società segreta

Associazione segreta o società segreta sono espressioni che sono state utilizzate per descrivere numerose organizzazioni che hanno in comune il carattere della segretezza circa la loro esistenza e conoscenza.

Caratteristiche.
Storicamente, vi sono sempre stati diversi gruppi e associazioni che, per motivi diversi, hanno agito in segreto, talvolta all'oscuro dello Stato e delle sue leggi. I motivi di tale segretezza possono essere di ordine politico, economico, religioso o filosofico. Nel caso di uno scopo politico, può trattarsi del tentativo di sovvertire l'ordine costituito, ad esempio preparando una rivoluzione o compiendo atti di guerriglia o terrorismo o di resistenza ad un invasore. Benché il significato esatto di tali espressioni sia controverso, esso suggerisce un qualche livello di segretezza, come ad esempio mantenere riservata l'identità dei propri aderenti (talvolta anche ai membri stessi dell'organizzazione), fino a mantenere segreta l'esistenza stessa dell'associazione o i propri scopi all'esterno. La segretezza può comprendere ad esempio negare l'affiliazione, o procurare conseguenze negative a chi attenta al segreto, o ancora praticare riti o rituali che non è permesso osservare dall'esterno.

Per indicare gruppi di natura religiosa o filosofica che restringono ai propri membri la conoscenza di determinate verità o rituali per motivi esclusivamente dottrinali si usa il termine generale esoterismo; a volte viene applicato, in senso spregiativo, il termine setta a gruppi minoritari. L'ingresso in tali gruppi è spesso subordinato al compimento di determinate pratiche o riti complessi (come una iniziazione).

Nel caso invece di gruppi con finalità scopertamente criminali (come Triade, Yakuza o Cosa nostra), si utilizzano più specificamente termini come criminalità organizzata o mafia, a seconda dell'estensione dell'organizzazione e della sua penetrazione sociale.

Nel mondo.
Le leggi di vari Stati (tra cui la Polonia e l'Italia) proibiscono le società segrete, tuttavia la definizione di cosa sia esattamente una società segreta può variare.

Italia.
La Costituzione italiana stabilisce il diritto all'associazionismo libero, mentre vieta le società segrete.

Nell'art. 18 della costituzione italiana non viene però data una definizione di società segreta, il che ha determinato non pochi problemi di carattere giuridico. Ad esempio la massoneria è stata considerata per molto tempo una società segreta, tuttavia le sedi delle istituzioni massoniche sono regolarmente denunciate in questura e gli elenchi degli iscritti sono depositati presso le prefetture e sono quindi considerati ""pubblici"", per quanto la loro accessibilità sia limitata, principalmente a causa delle leggi sulla ""privacy"".

L'idea spesso diffusa in Italia di massoneria come ""società segreta"" nasce dal fatto che in effetti lo fu fino al Risorgimento, dato che operava segretamente per l'unità nazionale contro gli stati preunitari. Fu segreta anche durante il fascismo, durante il quale fu duramente repressa.

Nel 1982, a seguito delle vicende legate allo scandalo del rinvenimento delle liste della loggia P2, venne varata la legge 17 che fornisce all'articolo 18 una definizione:


Il ruolo nelle teorie del complotto.
Le società o fratellanze ""occulte"" sono un soggetto molto frequente delle teorie del complotto, che utilizzano tale termine anche per riferirsi a fratellanze come la massoneria o gli Skull and Bones che di norma non nascondono la propria esistenza o persino le liste dei propri aderenti, ma che vengono comunque sospettate di nascondere particolari credenze o perseguire programmi politici segreti.

La teoria del complotto sui massoni risale alla fine del Settecento. I massoni vennero accusati di aver organizzato la Rivoluzione francese e quella americana, gli omicidi di Jack lo Squartatore, il declino della religione e di aver dominato la politica del Partito Repubblicano degli Stati Uniti. Lo storico Georges Lefebvre, generalmente considerato una fonte autorevole sull'argomento, concede che i massoni ebbero un ruolo nell'organizzazione della rivoluzione nelle città, ma dice che non è chiaro quanto importante sia stato.

Le preoccupazioni circa un complotto massonico crebbero a tal punto, nei primi anni di vita degli Stati Uniti, da produrre la costituzione di un partito politico, il Partito Anti-massonico. Gli Illuminati di Baviera, una società segreta tedesca nata in contrapposizione alla massoneria, figurano anch'essi nelle teorie del complotto dell'epoca. I Rosacroce e il Priorato di Sion sono a loro volta popolari soggetti di teorie della cospirazione.

Tutti i pontefici cattolici degli ultimi tre secoli sono stati oggetto di teorie del complotto. Alcuni credono che la massoneria venne condannata dalla Chiesa principalmente per la sua concezione secondo la quale tutte le religioni sarebbero uguali (relativismo religioso); questa visione è diametralmente opposta al credo di gran parte delle religioni, secondo le quali esiste una sola vera religione. Poiché vi sono oggi alcuni cattolici e protestanti che concordano con i principi massonici condannati dalla Chiesa, sono emerse nuove teorie sui massoni, come quella secondo la quale essi sarebbero degli adoratori del diavolo.
Altri sostengono invece che queste opinioni sulle origini della teoria del complotto sui massoni sono esse stesse una teoria del complotto.

D'altra parte è stato provato, sia dalla magistratura che dall'apposita Commissione Parlamentare, che la loggia massonica italiana P2 nata in seno al Grande Oriente d'Italia era in effetti un'organizzazione segreta che mirava a prendere il possesso delle leve del potere in Italia (v. il suo ""Piano di rinascita democratica""). Alcuni rastafariani che hanno portato all'estremo il loro credo, sostengono che un patriarcato razzista bianco (""Babylon"", in riferimento alla biblica Babilonia) controlla il mondo allo scopo di opprimere la razza nera. Essi credono che l'imperatore Hailé Selassié d'Etiopia non morì - come risulta - nel 1975, e che i media, controllati dai bianchi razzisti (ancora una volta ""Babylon""), diffusero la voce della sua morte allo scopo di schiacciare il rastafarianismo e il suo messaggio volto a rovesciare Babylon.
Altri rastafari, comunque, credono nella pace e nell'unione, e interpretano Babylon come una metafora del ""sistema"" costituito che opprime le minoranze, come i neri e i poveri.

Le fratellanze universitarie più esclusive, come i Filomati o gli Skull and Bones dell'Università Yale, caratterizzate dal fatto che molti dei loro aderenti formano tra loro amicizie durature, protratte poi nel mondo della politica e degli affari, sono per questo sospettate di ordire complotti ed oggetto di popolari teorie del complotto negli Stati Uniti.


"
"Trattato di Kiel

Il trattato di Kiel fu un accordo stipulato il 14 gennaio 1814 fra la Svezia e il regno di Danimarca-Norvegia, mediante il quale il re di Danimarca, che faceva parte degli sconfitti nelle guerre napoleoniche, si impegnò a cedere la Norvegia al re di Svezia in cambio dei possedimenti svedesi in Pomerania. Malgrado ciò, il patto firmato a Kiel non entrò mai in vigore: la sovranità sulla Pomerania passò alla Prussia, mentre la Norvegia dichiarò la sua indipendenza, adottò una costituzione ed elesse il principe Cristiano VIII di Danimarca come suo re.

Dopo una breve guerra con la Svezia, con la convenzione di Moss la Norvegia accettò di entrare in unione personale con la Svezia. La pace di Kiel non comprendeva le dipendenze norvegesi di Groenlandia, Islanda e Isole Fær Øer, che rimasero sotto il dominio danese.

Il regno di Svezia e Norvegia.
Sentendo le notizie riguardanti il trattato di Kiel, il principe del regno di Danimarca-Norvegia Cristiano VIII, viceré della Norvegia, fondò un movimento di indipendenza norvegese, col probabile (e celato) intento di riunirla con la Danimarca. Il movimento ebbe successo, in parte grazie all'aiuto clandestino della corona danese, ma soprattutto grazie al forte desiderio di indipendenza in Norvegia.

Il 10 aprile 1814 un'assemblea nazionale si riunì ad Eidsvoll per decidere l'adozione di una costituzione. La Norvegia dichiarò la sua indipendenza il 17 maggio ed elesse Cristiano VIII come suo re. Nello stesso anno una breve guerra con la Svezia portò all'estromissione di Cristiano VIII, con l'elezione da parte dello Storting di Carlo XIII di Svezia come re di Norvegia; si venne così a creare l'unione fra la Svezia e la Norvegia.

"
"Carro armato da combattimento

Il carro da combattimento o MBT (sigla dell'inglese ""Main Battle Tank""; anche detto ""EPC"" e ""CPC"" rispettivamente in francese e spagnolo) rappresenta il tipo di carro che si è sviluppato successivamente alla seconda guerra mondiale. L'MBT è destinato, come indica la sigla stessa, a:

Caratteristiche e storia degli MBT.
Nel corso della seconda guerra mondiale fu sempre più chiaro che il sistema migliore per contrastare i carri nemici era di utilizzare i propri veicoli similari. Questo richiedeva che i carri armati avessero caratteristiche di armamento, mobilità e protezione tali da poter competere direttamente con i veicoli similari. In pratica un MBT deve essere in grado di combattere con un veicolo uguale con buone probabilità di sopravvivenza.

Gli MBT sono carri armati diffusisi principalmente durante la guerra fredda e pensati per replicare la strategia e le tattiche della blitzkrieg tedesca.
Fino a metà degli anni settanta tali carri vennero protetti tramite una corazza inclinata e non più con una corazza spessa ma perpendicolare al terreno, riprendendo la principale innovazione in fatto di armature di carri armati introdotta per la prima volta dal sovietico T-34 e successivamente ripresa dal Panzer V Panther tedesco, entrambi carri armati che si dimostrarono più che efficienti nel corso del conflitto mondiale.

Tuttavia, l'evoluzione delle armi anticarro rese tali corazze meno efficaci e protettive.
Il problema fu risolto dall'URSS con l'introduzione della corazza reattiva (in inglese ERA Explosive Reactive Armour) e dai paesi occidentali con l'adozione della corazza multistrato (Chobham).

Fino agli anni settanta il concetto di MBT si poneva agli antipodi di quello di carro pesante. Basti pensare che in URSS dagli inizi degli anni sessanta in poi, si decise di bloccare completamente lo sviluppo di carri pesanti (vedi il T 10), per favorire la produzione dei modelli quali T-54/55 e T-62. All'epoca, infatti, quando il T-62 fu progettato venne pensato come macchina di prima linea pronta a sfruttare il successo dei carri di rottura, proprio i T 10, e dunque già in fase progettuale il carro si prevedeva dovesse avere caratteristiche meno performanti, sotto alcuni punti di vista, rispetto ai carri pesanti. Infatti possedeva:
Peculiarità del T-62, rispetto agli altri MBT dell'epoca, era la corazza che aveva spessori elevatissimi, comparabili ai contemporanei carri pesanti pur pesando decine di tonnellate meno.

Se ne evince quindi che il carro sovietico avrebbe dovuto assolvere i compiti di un ""gregario"" proteggendo l'avanzata dei più pesanti colleghi. In realtà le cose andarono in modo diverso; infatti nei conflitti che si susseguirono, primi fra tutti quelli in medio oriente, l'idea alquanto datata di carri di rottura (tipo il pesante T 10) seguiti da mezzi più leggeri pronti a sfruttarne il successo (tipo l'MBT T-62), non solo venne messa in pratica raramente, ma si rivelò per giunta assolutamente inadatta. Basti pensare all'uso che gli egiziani fecero, durante la guerra dei sei giorni, dei carri pesanti JS 3, spediti all'attacco, con l'appoggio dei relativamente nuovi T-54, in formazioni che puntualmente venivano surclassate dalle brigate corazzate israeliane che disponevano solamente di MBT, fatta eccezione per gli M51 Sherman.
Così, dalla fine degli anni settanta (dopo la guerra del Kippur), i progettisti di mezzi corazzati cominciarono a pensare a una nuova generazione di MBT che concettualmente ritornasse alle origini, arrivando alla conclusione che la terza generazione dovesse segnare il ritorno dei carri armati pesanti, mezzi in grado di confrontarsi con altri mezzi similari in campo aperto senza dover ricorrere alla tattica del mordi e fuggi, caratteristica principale dei carri da combattimento della seconda e della prima generazione, come il Leopard 1 e l'AMX-30.


"
"Radio Subasio

Radio Subasio è un'emittente radiofonica privata nata nel 1976 con sede a Viole di Assisi (PG) e che trasmette dalle pendici del Monte Subasio, da cui il nome. Ha una copertura interregionale ed è quindi considerata una ""superstation"".

La radio.
Secondo alcuni studiosi di comunicazione, gli altissimi ascolti medi di Radio Subasio, sono essenzialmente dovuti alla formula di questa superstation, che punta alla diffusione di musica leggera, soprattutto italiana, intervallata dai vari speaker, che trattano argomenti di vario genere.

Fra i programmi più seguiti c'è ""Jukebox"", tramite il quale gli ascoltatori prenotano brani dedicandoli a qualcuno e ""Per un'ora d'amore"", programma della sera, che trasmette canzoni d'amore.

Storia.
Nata il 7 febbraio 1976 come società a responsabilità, inizia in sordina con un raggio d'ascolto limitato a cinquanta chilometri dal garage di casa Settimi in quel di Viole di Assisi. Gi animatori sono per la maggior parte giovani studenti che attraverso il microfono esprimono tutto l'entusiasmo nell'intraprendere questa avventura. Sotto l'egida del direttore responsabile Giampiero Menestò, i programmi sono coordinati sotto la responsabilità di Giuliano Tili con la collaborazione di Maurizio Ercolanetti, Sergio Menghini e Redi Sicali; il responsabile della redazione è Gilberto Scalabrini. Le trasmissioni condotte con estrema spigliatezza fanno presa sugli ascoltatori ed in breve tempo fanno di Radio Subasio l'emittente più seguita della zona. Inizialmente i programmi avevano inizio alle sette e continuavano fino alle una di notte: solo per il venerdì e sabato erano previste le ventiquattro ore di diretta. Seguitissima la trasmissione domenicale ""Palla al Centro"" coordinata da Angelo Marinangeli: aggiornamenti e collegamenti dai campi di calcio delle serie minori regionali. Tra gli eventi organizzati da Radio Subasio il Premio Antenna d'argento o Dopofestival, una manifestazione legata al Festival di Sanremo dove i protagonisti della rassegna rivierasca vengono votati con un sondaggio popolare, nove le edizioni realizzate dal 1980 al 1988. Radio Subasio ottiene alcuni riconoscimenti a livello nazionale come quello assegnato dalla rivista ""Sorrisi e Canzoni TV"" il Telegatto, e il premio Radiogrolle come migliore radio locale nel 2007.

Nel 2017 l'emittente è stata acquisita dal gruppo RadioMediaset.

Copertura.
Si può ascoltare in tutta l'Italia centrale, e parte dell'Italia settentrionale e meridionale, da Imola a Salerno e da ottobre 2017 anche a Milano sugli 87.5. Nonostante si tratti di una radio a media diffusione, riuscendo a superare anche alcune radio nazionali.

Nella Corsica orientale la Radio è ricevibile su svariate frequenze, in realtà non facilmente identificabili, ma gli spot locali risultano essere della Toscana e del Lazio. I segnali più potenti risultano essere quelli dei 105.2, 94.5, 106.2 e 99.8. In alcuni comuni della Basilicata e della Puglia occidentali la radio è ricevibile sui 96.7.

Sul versante tirrenico, copre un'area che spazia pressappoco dal Cilento (segnale irradiato dai ripetitori di Perdifumo sui 99.4 MHz) sino a La Spezia, mentre su quello adriatico occidentale il segnale inizia all'incirca presso Pescara e arriva sino al Delta del Po.

Sulla costa orientale dell'Adriatico la ricezione comincia nei pressi di Spalato e risale molto più a nord rispetto al versante occidentale illuminando tutte le Isole Incoronate, il litorale dalmata, il Quarnero e spingendosi fino all'Istria centro-meridionale ed all'entroterra dell'Istria bianca, con un'ottima ricezione durante le ore notturne.

Già percorrendo la tangenziale di Fiume è possibile sintonizzarsi sull'emittente su FM 93.5, ripetitore sito in Sarnano-Sassotetto (ricezione buona, ma può variare notevolmente a dipendenza del tempo e posizione) e anche su FM 106.20 in alcune località di Fiume e dintorni (ricezione molto buona). Andando più vicino al mare si può ricevere anche su FM 98.0 durante l'estate. In alcuni posti sull'isola di Veglia e nei dintorni si riceve su FM 87.5 (ricezione varia da debole a buona) e anche su precedentemente menzionati FM 93.5 (ricezione può variare notevolmente) e FM 98.0 (ricezione più comune nei mesi estivi).

Nelle zone della Dalmazia centrale, nei pressi di Sebenico e Spalato, la radio risulta ricevibile dalle frequenze più meridionali, al confine tra Marche e Abruzzo, sui 96.3 MHz e sui 105.5 MHz.

Percorrendo l'Autocesta A9, il segnale di Subasio è captabile dall'uscita di Visignano in giù, con una particolare intensità nei tratti esposti verso sud-ovest.

Inoltre nei periodi estivi la radio è ricevibile anche in Gallura e nelle Baronie grazie alla propagazione troposferica.


"
"George du Maurier

Biografia.
Figlio di padre francese e madre inglese, praticò il proprio apprendistato artistico a Parigi presso lo studio di Charles Gleyre (1856-7), tra i cui allievi vi furono artisti del calibro di Monet, Renoir, Sisley, Poynter e Whistler.

Nel 1857 improvvisamente perse la vista da un occhio e ciò lo persuase ad abbandonare la pittura e rivolgersi all'illustrazione. 
Illustrò diversi libri, ma è noto soprattutto per il suo lavoro per la rivista satirica ""Punch"". Dopo la morte di John Leech nel 1864, divenne il principale vignettista sociale delle riviste britanniche e sono degne di nota le sue satire sullo snobismo e l'ambizione artistica di personaggi come Mrs Cimabue Brown.

Tuttavia, verso il 1880 la sua opera perse qualità (in parte perché stanco della routine e in parte per lo sforzo a cui costringeva la sua vista limitata). Aveva iniziato a dedicarsi alla scrittura componendo versi umoristici verso il 1860, e negli ultimi anni divenne un romanziere di successo. Il più noto dei suoi tre romanzi, che illustrò tutti lui stesso, è ""Trilby"" (1894), che richiama la sua esperienza di studente d'arte a Parigi; uno dei principali personaggi è basato sulla figura di Fred Walker.

Suo figlio Sir Gerald du Maurier fu un noto manager di attori, mentre la scrittrice Dame Daphne du Maurier era sua nipote.

"
"Felice da Cantalice

Biografia.
Vestì l'abito cappuccino tra la fine del 1543 e l'inizio del 1544 nel convento di Anticoli di Campagna, oggi Fiuggi, e il 18 maggio 1545 emise la professione religiosa nel convento di Monte San Giovanni.

Dal 1545 al 1547 visse nei conventi di Anticoli, di Monte San Giovanni, di Tivoli e della Palanzana (Viterbo).

Dal 1547 fino alla morte dimorò come questuante di città nel convento di San Niccolò de Portiis a Roma: fino al 1572 fu questuante di pane, poi di vino e olio, che raccoglieva per aiutare la sua comunità, i poveri e i nobili decaduti.

Fu amico di san Filippo Neri.

Il 30 aprile 1587 cadde infermo e il 18 maggio 1587 morì.

Culto.
Papa Sisto V ordinò d'istruire subito dopo la morte il processo di canonizzazione che venne portato a termine tra il 10 giugno e il 10 novembre 1587, ma senza concludersi con la canonizzazione.

Un nuovo processo di canonizzazione ebbe luogo negli anni 1614-1616.

Papa Urbano VIII lo dichiarò beato il 1º ottobre 1625.

Il 27 aprile 1631 il corpo del beato Felice fu trasportato dalla chiesa del convento San Niccolò al convento dell'Immacolata Concezione, sempre in Roma.

Papa Clemente XI lo proclamò santo il 22 maggio 1712.

Miracoli.
Felice Porri iniziò il percorso religioso dopo che un aratro trainato da alcuni buoi gli passò sopra, stracciandogli le vesti ma lasciando intatto il suo corpo. L'allora contadino Felice, riconosciuta la grandezza dell'evento, decise di consegnarsi all'ordine dei Francescani.

Una volta divenuto frate laico operò numerose guarigioni di infanti e bambini, per questo è stato ribattezzato il Santo dei Fanciulli.

Uno dei miracoli più famosi vide rigenerare un allevamento di bachi da seta, marciti a causa di una malattia infettiva. Il Frate portò in casa dell'allevatore alcune foglie bagnate e l'acqua, invece di uccidere i bachi, li moltiplicò e ridiede loro vita e proprio per questo San Felice è invocato a protezione degli allevatori di bachi da seta.

Girovagava tutti i giorni per la Roma cinquecentesca con il suo sacco da cerca sulle spalle e, nonostante la grande mole dei doni ricevuti, affermava che il sacco non gli pesava. Una volta, per burla, alcuni studenti misero una moneta nel sacco del Frate, egli cominciò a gridare, disse che il sacco era diventato pesantissimo e che c'era dentro il demonio.

I suoi piedi erano continuamente ricoperti da ulcere e pustole sanguinolente: si rifiutava infatti di indossare calzari anche d'inverno, il freddo e la pioggia screpolavano e dilaniavano i suoi piedi. Più volte fu visto nell'atto di ricucirsi i calcagni nella bottega di un calzolaio romano. Una volta morto, i suoi piedi tornarono miracolosamente bianchi e integri, senza cicatrici o segni.

Negli anni a seguire, dalla sua tomba sgorgò un liquido chiaro e denso, che venne raccolto da alcune suore e usato con grande stupore per guarire numerosi ammalati. Il sepolcro venne riaperto a distanza di mesi ed il corpo del frate era ancora integro e non emanava cattivi odori.


"
"Polignoto di Taso

Attività.
Polignoto è il primo pittore greco la cui personalità emerga con una certa chiarezza dalle fonti letterarie dell'antichità, presso le quali godette grande fortuna. Si diceva in esse, come grande lode, come avesse saputo dipingere donne vestite di veli trasparenti o togliere alle sue figure con una leggera apertura della bocca la rigidezza delle linee facciali (Plinio il Vecchio, ""Nat. hist."", XXXV, 58), osservazioni generiche in realtà, e poco significative per il lettore moderno. Si diceva inoltre come avesse ritratto persone vive, una delle quali venne identificata come Elpinice, sorella di Cimone, suggerendo la frequentazione di ambienti sociali elevati. In varie fonti viene esaltato il suo verismo naturalistico, insieme con la sua capacità nell'espressione dell'ethos (Aristotele, ""Poet""., 1448a; 1450a) o del pathos (Luciano di Samosata); non era l'azione ad essere rappresentata, ma immagini statiche dove l'avvenimento, al quale tutti partecipavano, aveva valenza morale e riguardava il destino dell'uomo.

Ancora nelle fonti antiche (Plinio e Cicerone) viene tramandato che Polignoto si servì per le sue opere dei quattro colori tradizionali (nero, bianco, rosso e giallo), e possiamo considerare la sua tavolozza simile a quella usata per le contemporanee tombe di Tarquinia.

Ha offerto insegnamenti alla pittrice Timarete, figlia di Micone.

Opere attribuite.
Non è possibile stabilire in base alle fonti una cronologia delle opere, ma si pensa che i dipinti della stoà Pecile siano stati eseguiti dopo la battaglia dell'Eurimedonte, tra il 469 e il 460 a.C. In quest'epoca Polignoto doveva essere già conosciuto e stimato grazie ad opere meno prestigiose precedentemente eseguite, come l<nowiki>'</nowiki>""Ulisse sterminatore dei Proci"" nel pronao del tempio di Atena Areia in Platea.

Stoà Pecile.
Nella di Atene Polignoto dipinse la ""battaglia di Maratona"" in collaborazione con Micone e da solo l<nowiki>'</nowiki>""Ilioupersis"".

Lesche degli Cnidi.
Pausania il Periegeta ci ha lasciato una descrizione alquanto particolareggiata, che enumera le figure, i gruppi e le relazioni fra di esse, della decorazione svolta da Polignoto nella degli Cnidi a Delfi, dove dipinse l<nowiki>'</nowiki>""Ilioupersis"" e la ""Nekyia"" (discesa di Odisseo agli Inferi). Nella prima aveva rappresentato la città di Troia presa e fumante dalle sue rovine e i Greci che, sulla riva dell'Ellesponto, circondati dai prigionieri e dalle prede, si apparecchiavano alla partenza: «L'artista (Polignoto) seppe rappresentare in questo quadro il contrasto tra la parte anteriore ricca di gruppi di figure e lo sfondo, dove si vede Troia distrutta, e l'occhio, attraverso le grandi brecce nelle mura si spinge a guardare la desolazione nelle strade e degli edifici incendiati e rovinati. La nave di Menelao è in spiaggia pronta alla partenza, e vicino ad essa si vede Elena, causa di una guerra così spietata e di tante rovine, circondata da parecchi Troiani feriti; in un altro gruppo di capi ellenici spicca la figura di Cassandra; la maggior parte dei personaggi sono come oppressi in un muto silenzio, mentre il solo Neottolemo insegue ancora ed uccide alcuni Troiani. Sopra un altro lato della era dipinto l'ingresso dell'Erebo nel regno della notte e si vedeva Ulisse sulla riva dell'Acheronte, il Tartaro pieno di tormenti spaventosi e l'Eliseo con le anime dei beati. Il primo di questi dipinti conteneva 100 figure, il secondo 90 e sotto ognuna di esse si leggeva, come era d'uso all'epoca, il nome che le spettava». (Pausania, X, 25, 1).

Nel 1882 Carl Robert ha ricostruito i due dipinti riunendo le informazioni tratte da Pausania e quelle rilevabili dai resti dell'edificio e riconobbe inoltre la composizione polignotea nel cratere eponimo a figure rosse del Pittore dei Niobidi, proveniente da Orvieto e conservato al Louvre. Questo tipo di composizione, rintracciabile talvolta nella produzione ceramica del secondo e terzo quarto del V secolo a.C., che vede le figure disporsi a vari livelli, ma sempre sul piano, su linee di base che corrispondono ad elementi paesaggistici e talvolta le nascondono parzialmente, è derivata dalle contemporanee megalografie ed estranea alla tradizione ceramica.



"
"Ludovico di Breme

Biografia.
Figlio del Ministro dell'Interno del Regno di Sardegna, Ludovico di Breme divenne ecclesiastico nel 1806 e una volta trasferitosi a Milano divenne cappellano del viceré Beauharnais e successivamente ricoprì l'incarico di Consigliere di Stato del Regno e fu l'ispiratore de ""Il Conciliatore"", sul quale sostenne con vivacità le nuove dottrine romantiche.

Ebbe un posto di primo piano nel Risorgimento italiano, comprendendo che la crisi che viveva l'Italia coinvolgeva moralmente tutta la nazione, e sostenne con veemenza come lo spirito liberale non potesse essere distrutto. Egli ebbe piena coscienza che per rinnovare la cultura italiana era necessario essere partecipi dell'universalità dello spirito europeo. Intese il Romanticismo come affrancamento da ogni costrizione letteraria, politica e culturale, e vide in esso l'apice dell'impulso creativo.

Pur rimanendo in lui le tracce dell'educazione illuministica, egli esaltò il nuovo spiritualismo polemizzando con toni aspri contro il sensismo e il materialismo.

Tra le sue opere si ricordano ""Intorno alla ingiustizia di alcuni giudizi letterari italiani"" del 1816, il ""Grand commentaire sur un petit article"" del 1817, il saggio sul ""Giaurro"" del Byron del 1818, le ""Postille contro i Cenni critici sulla poesia romantica del Londonio"", oltre a numerosi articoli di critica apparsi su ""Il Conciliatore"".

La natura della poesia moderna.
Nelle ""Osservazioni sul Giaurro"" di Byron Ludovico di Breme partecipa al dibattito sorto dalla pubblicazione dell'articolo di Madame de Staël. Di Breme si mostra favorevole al romanticismo, a differenza di altri autori quali Leopardi, che risponderà a questo suo brano con il ""Discorso di un italiano intorno alla poesia romantica"".

Secondo di Breme esistono due tipi di immaginazione. Quella, tanto lodata, degli antichi in realtà era ignorantissima su ogni cagione: essi di ogni accidente fecero poesia, poiché, non avendo alcuna conoscenza scientifica, tendevano a interpretare ogni evento naturale con la poesia, la mitologia. L'uomo moderno quindi non può far proprio questo modello di poesia, valido per un'altra epoca. L'immaginazione moderna si basa sulla conoscenza della realtà e su un metodo logico. Tipico dell'immaginazione moderna è il patetico, che non è né malinconico né lugubre, ma è legato al sentimento ed è svelamento della natura.

I legami con la cultura europea.
Convinto che la cultura italiana, orgogliosa della propria tradizione peccasse di chiusura verso l'orizzonte europeo e soprattutto verso le nuove tendenze romantiche che si stavano sviluppando in nord Europa, Ludovico Di Breme dopo la fine dell'incarico presso la corte napoleonica rifiutò ogni impegno pubblico nel nuovo regime austriaco, ma non rinnegò mai le cariche e gli onori avuti in precedenza e si dedicò ai viaggi e alla stesura di opere varie: testi di critica letteraria, romanzi, tragedie.
Molti di questi progetti rimasero allo stato di abbozzo. 

Di Breme era diventato amico di Madame de Staël, di Sismondi e aveva ricevuto a Milano in una cena rimasta memorabile nelle cronache mondane dell'epoca il discusso Lord Byron in fuga dall'Inghilterra dopo lo scandalo seguito alla fine del suo matrimonio.
Tra i frequentatori stranieri del Di Breme va citato anche Stendhal che tuttavia ironizzava sull'ammirazione incondizionata del Di Breme per Madame de Staël; dà un'immagine positiva e vivace del palco del Di Breme alla Scala, frequentato dai giovani scrittori milanesi dell'epoca come Pietro Borsieri e Silvio Pellico, ma anche da tutti gli stranieri di un certo rilievo di passaggio in città.



"
"Catherine Howard

Biografia.
Non è nota la data esatta di nascita di Catherine Howard, che deve collocarsi tra il 1520 e il 1523 circa. 
L'ambasciatore francese, Charles Marillac le attribuì un'età di diciott'anni all'epoca delle nozze con Enrico VIII, età sulla quale concorda anche lo storico Lacey Baldwin Smith, autore dell'opera più dettagliata dedicata alla giovane regina, che propone come probabile data di nascita l'anno 1521.
Il nome della giovane risulta, in alcuni scritti, sillabato come """"Catherine"""", altrove """"Katheryn"""" o """"Kathryn"""".

Catherine era nipote del potente Duca di Norfolk, nonché cugina prima di Anna Bolena. 
Nonostante l'alto lignaggio della famiglia, la giovane era cresciuta in condizioni di relativa povertà. Il padre, Lord Edmund, pur essendo stato investito del titolo di cavaliere nel 1515 non fece ulteriore carriera e passò gran parte della propria vita oberato dai debiti. 
Catherine era probabilmente una dei più giovani dei circa dieci figli che Lord Edmund ebbe dalla moglie, Joyce Culpepper, cui si univano altri figli avuti dalla madre nel primo matrimonio. La madre di Catherine era già morta quando la figlia era ancora una bambina, mentre il padre morì a Calais attorno al 1539, poco prima che la figlia entrasse a servizio di Anna di Clèves.

Catherine trascorse l'infanzia a Oxenheath e alla sua educazione provvide per gran parte Agnes Tylney, duchessa vedova di Norfolk, la quale nella propria residenza di Lambeth aveva, secondo un'abitudine usuale nel sedicesimo secolo, istituito una sorta di scuola di apprendistato alla vita adulta per giovani di nobile famiglia: luogo di studio, buone maniere e facili amori. 
Durante gli anni trascorsi sotto la tutela della duchessa vedova, la giovane Catherine rimase coinvolta in una serie di scandali che, in seguito, una volta divenuta regina, avrebbero compromesso la sua reputazione.

La prima avventura di Catherine risale circa al 1536, anno in cui era stato assunto come insegnante di musica un giovane gentiluomo del posto, tal Henry Mannox: """"alle gentili e lusinghiere insistenze di Mannox gli permisi diverse volte di toccare e sfiorare le parti segrete del mio corpo, cosa che per onestà io non avrei dovuto permettergli e lui non avrebbe dovuto chiedermi"""". 
In seguito, la duchessa vedova sostenne di aver allontanato Mannox non appena scoperto che egli cercava di insidiare la sua giovane protetta, tanto più che le origini nobiliari di Catherine rendevano impossibile un eventuale matrimonio con un semplice insegnante di musica. 
Lo stesso Mannox, anni dopo, pur ammettendo che tra i due vi era stato """"più di quanto sia conveniente"""", giurò di non averla mai """"conosciuta carnalmente"""".

La successiva relazione di Catherine con tal Francis Dereham, un giovane che viveva a pagamento a Lambeth, ebbe conseguenze più serie, dal momento che i due si chiamavano reciprocamente ""marito"" e ""moglie"". A tal proposito, la stessa Catherine dichiarò: """"Francis Dereham, con molte lusinghe, mi piegò ai suoi propositi viziosi e ottenne prima di giacere sul mio letto in farsetto e calzamaglia, poi dentro il letto ed infine giacque nudo con me e fece con me quel che fa un uomo con sua moglie, molte e svariate volte ma quanto spesso non lo so"""". Secondo le leggi dell'epoca, una promessa di matrimonio, anche poco formale, se seguita dalla consumazione, conferiva al vincolo la forza di un matrimonio vero e proprio. A riprova della serietà del legame, vi è il fatto che il giovane Dereham affidasse a Catherine i propri risparmi prima di partire per l'Irlanda nel 1538.

Nondimeno, l'interesse della giovane per quello che all'epoca reputava il proprio marito si sopì dopo la partenza di Dereham per l'Irlanda e l'ingresso a corte al seguito di Anna di Clèves; proprio a corte, probabilmente all'inizio del 1540 Catherine conobbe il giovane e ambizioso Thomas Culpeper, suo lontano cugino e gentiluomo di camera del re e probabilmente intrecciò una relazione con lui. 
Fu a questo punto, che entrò in scena Enrico: il sovrano ormai cinquantenne, deluso dall'aspetto della nuova regina e indispettito perché le nozze si erano rivelate politicamente meno vantaggiose del previsto, incominciò a interessarsi a lei.

All'epoca in cui attirò l'attenzione, Catherine aveva tra i diciotto e i vent'anni. Era soprannominata """"parvissima puella"""" ovvero """"fanciulla davvero minuscola"""", con riferimento alla giovane età e probabilmente alla bassa statura. L'ambasciatore Charles Marillac la definì """"di media bellezza"""", lodandone la dolcezza e la grazia del volto e l'abitudine di vestire secondo la moda francese e le attribuì un'età di circa diciotto anni.. 
Pur non avendo avuto alcuna formale istruzione, la giovane Catherine diversamente dalla maggior parte delle donne sue contemporanee, nobili e no, era almeno in grado di leggere e scrivere, anche se a fatica.

Il matrimonio con Enrico VIII.
Un mese dopo il divorzio da Anna di Clèves, della quale Catherine era dama di corte, fu dunque celebrato il quinto matrimonio dell'ormai imponente sovrano d'Inghilterra: il 28 luglio 1540 ebbero luogo le nozze a Oatlands Palace, nel Surrey. Enrico VIII era perdutamente innamorato della nuova giovane sposa, da lui ribattezzata """"rutilans rosa sine spina"""" ovvero """"rosa rosseggiante e senza spine"".

La nuova regina era appena uscita dall'adolescenza e mancava della cultura e formazione appropriate per il delicato ruolo che era chiamata a svolgere.
Nel novembre del 1540 già si pose in forte attrito con l'arcivescovo Lee per il diritto di patronato dell'arcidiaconato di York, che voleva assegnare a uno dei suoi cappellani appena il posto si fosse reso vacante per la morte dell'arcidiacono in carica, fatto poco gradito a Lee che lo interpretava come una mancanza di carità nei confronti di un uomo prossimo alla dipartita.

L'anno seguente la giovanissima sovrana nominò quale proprio segretario personale Francis Dereham, ovvero colui che un tempo aveva chiamato """"marito"""", probabilmente per evitare ricatti o scandali dovuti al suo passato. I rapporti con Maria inoltre, la figlia maggiore del re, non erano buoni: la sovrana lamentava di non essere trattata con lo stesso rispetto e la stessa benevolenza dimostrata a Jane Seymour e ad Anna di Clèves.
I rapporti con la precedente sovrana - Anna di Clèves, del cui seguito aveva brevemente fatto parte - erano estremamente cordiali, tanto che, durante le celebrazioni per il Natale del 1540 le due giovani trascorsero quasi tutte le serate danzando insieme, mentre il re, tormentato dai dolori alle gambe, si ritirava a dormire presto.

In quel momento però nulla sembrava turbare i sentimenti di Enrico che aveva deciso di portare con sé la moglie in un viaggio ufficiale: una spedizione nel nord del paese, forse con l'intento di farla incoronare a York. In questo frangente, attorno ai primi mesi del 1541, Catherine riprese la sua relazione con il cortigiano Thomas Culpeper. A questo punto, la relazione tra i due era ben nota al seguito della regina.

Nel novembre 1541, al ritorno dei sovrani dalla spedizione a nord, un'ex dama di compagnia della duchessa di Norfolk, Mary Hall, fece pervenire a corte lettere anonime nelle quali dipingeva la regina come """"una donna immorale, nel vivere e nel carattere"""" e l'accusava di aver avuto diversi amanti prima delle nozze con il re e che tale circostanza era stata di pubblico dominio.
Troppi erano i testimoni e l'ingenua Catherine costituiva un bersaglio particolarmente vulnerabile. Alcune cameriere del dormitorio in cui Catherine aveva alloggiato a Lambeth confermarono le relazioni avute dalla giovane con Mannox e con Dereham, la famiglia al completo si dissociò dalla giovane, disconoscendone le azioni e giungendo a distruggere il suo ritratto presente nella galleria della residenza di Lambeth. 

La reazione di Enrico VIII fu spietata: numerosi esponenti della famiglia Howard, compresi vari fratelli e sorelle della regina e l'ultrasessantenne duchessa vedova di Norfolk, furono arrestati con l'accusa di alto tradimento e rinchiusi nella Torre, anche se, nel giro di un anno, vennero liberati con il perdono reale. Dereham e in seguito Culpeper (trovato in possesso di una compromettente lettera d'amore scritta da Catherine) furono arrestati e torturati, dopodiché la stessa regina venne arrestata il 12 novembre.

Dereham e Culpeper, giudicati colpevoli di alto tradimento furono giustiziati il 10 dicembre 1541, Culpeper per decapitazione e Dereham venendo prima impiccato e squartato. Le teste mozzate dei due uomini vennero esposte sul London Bridge, dove rimasero fino al 1546
Catherine fu privata del titolo di regina, i suoi beni furono confiscati e lei stessa venne rinchiusa nell'ex abbazia di Syon, dove piombò in un violento stato di depressione che costrinse i carcerieri a sottrarre qualsiasi oggetto con cui avrebbe potuto cercare di suicidarsi. 
A seguito delle ammissioni di Dereham e Culpeper, l'arcivescovo Cranmer le suggerì di appellarsi al precedente fidanzamento con Dereham e alla successiva consumazione.
Ciò avrebbe comportato automaticamente la nullità del matrimonio con il sovrano, vanificando ogni accusa di adulterio e le avrebbe garantito di avere salva la vita.
La giovane tuttavia rifiutò di considerare questa possibilità, asserendo che non vi era stata alcuna promessa di matrimonio tra lei e Dereham e che questi le avrebbe """"usato violenza"""".
Nella speranza di essere graziata, e ancora dietro consiglio dell'arcivescovo Cranmer, Catherine scrisse una sgrammaticata lettera confessione indirizzata al re, definendosi """"la suddita più dolente della Maestà Vostra e la più vile del mondo"""", implorando pietà """"per la mia giovane età, la mia ignoranza, la mia debolezza, l'umile confessione dei miei peccati e il mio umile affidarmi alla Vostra clemenza e misericordia"""".

Accusata di aver condotto una vita """"abominevole, meschina e viziosa"""" prima e durante il matrimonio, fu deportata alla Torre di Londra l'11 gennaio 1542 e ivi decapitata all'alba del 13 febbraio 1542. 

La notte prima dell'esecuzione, appena le fu comunicato di prepararsi per essere giustiziata il giorno seguente, Catherine richiese che le venisse portato il ceppo nella propria cella per esercitarsi a poggiarvi il capo; tuttavia il mattino successivo, la giovane apparve così debole e scioccata da aver bisogno di essere sorretta per salire sul patibolo.
Nel suo ultimo discorso al popolo, Catherine chiese perdono e proclamò il proprio amore per il re, dichiarando che la morte era """"giusta e meritata"""" per i propri crimini e supplicando i presenti di pregare per lei. Non corrisponde a verità la leggenda secondo cui le sue ultime parole sarebbero state """"Muoio come una regina, ma preferirei morire come moglie di Culpeper"""". 
Al momento della morte, Catherine Howard aveva tra i diciotto e i ventun anni ed era stata regina per poco più di diciotto mesi.

Immediatamente dopo la regina, fu decapitata la vedova di George Bolena, Lady Jane Rochford, che era stata dama di compagnia della regina ed era stata accusata di averne favorito la tresca col giovane Thomas Culpeper, il che costituiva alto tradimento. 
La donna, durante la prigionia, aveva subito un tracollo nervoso, ma ciò non valse a salvarle la vita in quanto il Parlamento inglese aveva appena approvato, su ordine del sovrano, una legge che consentiva di giustiziare anche le persone insane di mente.

Entrambe le donne sono sepolte nella Chiesa di San Pietro ad Vincula.

Nella cultura.
Catherine è stata più volte portata sulle scene, al cinema alla televisione e nella letteratura:
"
"APC



"
"Salvatore Cancemi

Biografia.
Di professione macellaio, Cancemi venne affiliato nella ""cosca"" mafiosa di Porta Nuova da Vittorio Mangano, alla presenza del ""boss"" Giuseppe Calò. Dopo l'arresto di Calò, Cancemi venne nominato reggente del mandamento di Porta Nuova da Salvatore Riina. Nel maggio 1992, nei pressi dello svincolo di Capaci sull'Autostrada A29, Cancemi supervisionò il commando mafioso che piazzò il tritolo che uccise il giudice Giovanni Falcone, la moglie e tre agenti di scorta.

Il 22 luglio 1993 Cancemi si consegnò spontaneamente ai Carabinieri e decise di collaborare con la giustizia, dichiarando che la mattina successiva avrebbe dovuto incontrarsi con il latitante Pietro Aglieri, capomandamento di Santa Maria di Gesù, per poi raggiungere Bernardo Provenzano in una località segreta, offrendosi di aiutarli ad organizzare una trappola; l'informazione però venne considerata non veritiera dai Carabinieri, i quali erano convinti che Provenzano fosse morto poiché dopo un decennio la moglie e i figli erano tornati a vivere e a lavorare a Corleone, decidendo quindi di non sfruttare l'occasione. In seguito, Cancemi rese dichiarazioni sull'organizzazione delle stragi del '92 e '93, sulla presunta trattativa tra Stato e Cosa Nostra e sui rapporti dell'organizzazione con Marcello Dell'Utri e Silvio Berlusconi.

Fece anche luce sul clamoroso arresto negli anni 80,di Giuseppe Di Girolamo detto ""Peppuccio"". Secondo Cancemi Il giovane fu fatto arrestare dallo zio paterno Andrea Di Girolamo e dalla sua amante Silvana Mega (05. 09. 1953), per paura che il nipote uccidesse entrambi,con la complicità di Michele Palazzotto, figlio del vecchio boss Gaetano al quale, molti anni prima, lo stesso Andrea Di Girolamo, gli portò via la moglie Cusimano Vincenza. Disse anche che l'Andrea Di Girolamo era un ""posato"" da cosa nostra, detto ""il passolone"" come ad indicarlo, una persona scialba, vile e traditore.Cancemi conosceva Di Girolamo perché,oltre ad essere dello stesso rione,furono nell'infanzia compagni di collegio presso il ""Boccone del Povero"" di via Pindemonte a Palermo.

Cancemi, che viveva sotto protezione in una località segreta vicino a Trapani, è morto il 14 gennaio 2011 per un ictus. La notizia è stata diffusa solo due settimane dopo, il 27 gennaio.


"
"Uropigio

Nell'anatomia degli uccelli, l'uropigio (gr. oura, coda + puge, estremità) è una ghiandola prominente adiposa, che si trova sopra la coda. Più sviluppata nelle specie acquatiche, ha la funzione di secernere un liquido oleoso impermeabile, che l'animale spande sulle proprie penne con il becco. Gli uccelli acquatici possiedono ghiandole dell'uropigio notevolmente sviluppate:

La ghiandola ha due lobi (ciascuno dotato di una ghiandola ramificata alveolare), uniti e avvolti da una capsula connettivale. Dalla porzione esterna della capsula partono numerosi setti orientati verso l'interno, che suddividono i lobi in numerosi lobuli. L'epitelio è pluristratificato, e il lume è ricco di secreto.

"
"San Paolo (stato)

San Paolo (São Paulo) è uno stato del Brasile (capitale San Paolo) situato nella parte sud-occidentale del paese tra l'oceano Atlantico e il fiume Paraná. È lo stato federato più grande del Brasile per popolazione.

I confini sono dati, a nord e nord-est, dallo stato di Minas Gerais, sempre a nord-est dallo stato di Rio de Janeiro, a est dall'oceano Atlantico, al sud dallo stato del Paraná e a ovest dal Mato Grosso do Sul.

Geografia fisica.
Territorio.
Circa l'85% del territorio si trova tra i 300 e i 900 m s.l.m.

Il fiume Paraná ha come tributari: 

Clima.
Il clima di questo Stato è essenzialmente tropicale, ovvero caldo ed umido senza escursioni termiche di rilievo. Nella zona dell'altopiano interno il clima è invece temperato subtropicale (in questo caso le escursioni termiche sono più sensibili, così come le precipitazioni che sono abbondanti specie da ottobre a marzo).

L'altitudine mitiga l'escursione termica, con estati con temperature moderate (tra i 17 e i 34 °C) ed inverni freschi molto influenzati dai fronti freddi arrivati dal sud. Non è raro che la temperatura minima scenda ai 4 o 5 gradi durante la notte, tuttavia durante il giorno la temperatura raramente va al di sotto dei 10 gradi. Eventualmente, con l'assenza dei fronti freddi, la città può godere di un clima caldo durante l'inverno.

Da segnalare che nel litorale di San Paolo gli inverni sono freddi e umidi e l'estate abbastanza calda, nel centro l'inverno è siccitoso, e l'estate calda e piovosa. Infatti in un mese come dicembre, essendo frequenti le piogge torrenziali alternate al sole, San Paolo è poi definito lo Stato in cui in una giornata si possono verificare le quattro stagioni. Non inconsueto è svegliarsi col sole e nel corso della giornata assistere ad improvvisi e forti acquazzoni accompagnati anche da forte vento.

Popolazione.
La popolazione di San Paolo è composta in gran parte da persone con origini italiane: 13 milioni di oriundi italiani; 32,5% della popolazione locale. San Paolo ha più italiani rispetto a qualsiasi regione d'Italia. Sono anche molto presenti i discendenti di portoghesi, spagnoli, tedeschi, libanesi e giapponesi; infatti, la comunità giapponese di San Paolo è la più significativa al mondo fuori della madrepatria. 

A partire dagli anni cinquanta, San Paolo ha ricevuto un importante flusso migratorio dalle popolazioni del nord del Brasile in cerca di lavoro.

Economia.
L'economia dello Stato ha delle basi molto diversificate.

L'industria è sviluppata grazie a: produzione di energia, alimentari, tessili, siderurgiche, conserviere, tabacchifici, metallurgiche e chimiche.

L'agricoltura, con al primo posto gli agrumi, quindi il caffè, mais, riso, legumi, patate, canna da zucchero, cotone, tabacco.

Importanti anche la bachicoltura e l'allevamento bovino.

Risorse minerarie: zirconio, apatite.



"
"Vincenzo Italiano

Ha vestito le maglie di Ribera, Partinico Audace, , Hellas Verona, Genoa, ChievoVerona, Padova, Perugia e Lumezzane. Dell'Hellas Verona e del Padova è stato anche capitano.

In carriera ha vinto due campionati italiani di Serie B: nella stagione 1998-1999 con l'Hellas Verona e nella stagione 2007-2008 con il ChievoVerona.

Biografia.
Nato in Germania, dove i suoi genitori erano andati a trovare i nonni che si erano trasferiti lì per lavoro, Italiano è di origini siciliane e a sei mesi ritorna a Ribera dove passa la gioventù giocando al calcio.

È sposato con Raffaella, da cui ha avuto due figli, nel 2002 e nel 2007.

Caratteristiche tecniche.
È stato un centrocampista che giocava come play maker-regista davanti alla difesa, dotato di calcio lungo e preciso, si ispirava a Demetrio Albertini e Andrea Pirlo.

La capacità di dettare il giusto ritmo, la visione di gioco, il tiro dalla distanza e i gol da fuori area erano le sue caratteristiche peculiari, con buone doti anche di dinamismo e nei contrasti. La caratteristica che più sorprende è la precocità. Infatti ha debuttato in serie D a 15 anni, in C1 a 16 e in A a 19 appena compiuti.

Carlo Sabatini, che ha allenato Italiano a Padova, lo ha definito ""il regista perfetto"".

È stato anche un ottimo rigorista, calciandone alcuni in modo particolare tirandoli senza rincorsa.

Carriera.
Giocatore.
Inizi.
Italiano inizia a giocare al calcio a Ribera, nelle giovanili della locale squadra di calcio. A 13 anni viene scartato ad un provino con il Torino in quanto ritenuto fisicamente inidoneo dal responsabile del settore giovanile granata.

A 15 anni fa il suo esordio nel CND a Partinico, dove raccoglie 6 presenze stagionali. Dopo alcuni scampoli di partita in Serie C1 col (7 presenze in due anni), viene selezionato da Roberto Boninsegna per la Nazionale giovanile di categoria ed attira l'attenzione di Rino Foschi, che lo porta all'Hellas Verona.

Hellas Verona e Genoa.
Il 2 febbraio 1997, l'allenatore del Verona Luigi Cagni, lo fa esordire in Serie A, diciannovenne, in -Verona (6-1); Italiano chiude la prima annata al Verona con 4 presenze. I gialloblu terminano la stagione al penultimo posto e retrocedono in Serie B, categoria in cui ottiene 12 presenze e 1 gol nella stagione 1997-1998; nel 1998-1999 è titolare nella formazione allenata da Cesare Prandelli che vincerà la Serie B, contribuendo alla promozione con 4 realizzazioni e vari assist.

Nella prima stagione in Serie A, in cui colleziona 12 presenze, subisce un infortunio ai legamenti del ginocchio che condizionerà anche quella successiva (25 presenze totali e 2 reti). Il 5 novembre 2000, in Verona-Inter, segna il suo primo gol in Serie A, battendo il portiere Sébastien Frey con un tiro rasoterra da 25 metri, per la gioia va esultare sotto la curva, ricevendo la seconda ammonizione e venendo espulso. Questo episodio ha aperto un dibattito sulla stampa e all'interno della FIGC con l'obiettivo di una modifica delle regole del gioco del calcio in merito a episodi di esultanza puniti dai direttori di gara. La stagione si conclude con la permanenza in Serie A conquistata nello spareggio salvezza con la .

Nella stagione 2001-2002, dopo essersi ritrovato in gennaio in zona UEFA della classifica, la squadra retrocede in Serie B, dopo la sconfitta di Piacenza e Italiano chiude l'annata con 29 presenze e una rete. Nella stagione 2002-2003 ad Italiano viene assegnata la fascia di capitano del Verona allenato da Alberto Malesani, con il quale gioca 35 partite, segnando 6 marcature. Nella stagione 2003-2004, con 38 presenze e 3 gol, è risultato un elemento importante e continuo per il centrocampo del Verona. All'inizio della stagione 2004-2005 instaura un difficile rapporto con il tecnico Massimo Ficcadenti per incomprensioni tattiche e viene messo fuori rosa per motivi economici ma, dopo che l'Hellas perde le prime tre partite della stagione, viene reintegrato riducendosi lo stipendio e il suo ritorno cambia la squadra: viene schierato come centrocampista d'assalto e sigla 4 reti, di cui 3 da fuori area, e la squadra si avvicina alla zona play-off della classifica.

A gennaio il presidente Giambattista Pastorello lo cede in compartecipazione alla capolista Genoa per 750.000 euro. Esordisce con i grifoni in Genoa-Torino (0-0), ma a Genova ha difficoltà di ambientamento e di innesto nei meccanismi tattici di Serse Cosmi e finisce spesso in panchina, collezionando a fine stagione 9 presenze. Il Genoa termina la stagione al primo posto in classifica, ma viene retrocesso in Serie C1 per illecito sportivo.

Nel 2005-2006 viene riscattato dall'Hellas Verona e nel marzo 2006, a 28 anni, con 235 presenze, entra nella classifica dei primi 10 giocatori più presenti con la maglia gialloblu. Conclude la stagione con 37 presenze e 4 reti, una delle quali, segnata in casa contro il nella penultima giornata, permette di conquistare la matematica salvezza. Nella stagione 2006-2007 parte titolare, per poi successivamente perdere il posto in squadra, raccogliere 17 presenze fra campionato e Coppa Italia e chiudere, dopo 11 stagioni, la sua esperienza con l'Hellas Verona.

Con 260 presenze totali è il quinto giocatore di sempre in termini di presenze con la maglia gialloblù.

ChievoVerona.
Nel gennaio del 2007, durante il mercato invernale, si trasferisce al ChievoVerona, ritornando a giocare in Serie A. Esordisce con la maglia clivense in ChievoVerona-Catania (2-1); in campionato gioca 17 partite, terminando la stagione con la retrocessione.

Nella stagione 2007-2008, dopo un inizio difficile, con 34 presenze e 6 marcature conquista il ritorno in Serie A del ChievoVerona. Durante la stagione 2008-2009 dopo aver disputato 21 partite di campionato e segnato 3 reti, tutte da fuori area, arriva la salvezza alla penultima giornata contro il Bologna.

Padova.
Il 20 luglio del 2009 si trasferisce al Padova firmando un contratto triennale. Dopo aver esordito alla prima giornata in Padova- (1-0), l'11 ottobre 2009 contro il segna il suo primo gol con la maglia biancoscudata. Alla fine del primo anno ottiene la salvezza in Serie B, dopo i play-out vinti contro la , chiudendo la stagione con 34 presenze e 5 realizzazioni.

Nel secondo anno al Padova, Italiano diventa capitano della squadra, e nella prima metà di stagione è condizionata dagli infortuni: ad inizio anno subisce una frattura di una costola e l'incrinatura di un'altra, a dicembre una distorsione alla caviglia e a gennaio uno stiramento alla coscia destra. Nei minuti di recupero della penultima giornata di campionato trasforma il calcio di rigore decisivo che consente al Padova, di mister Dal Canto, di battere il Livorno per 3-2 e di accedere in zona play-off. Nell'andata della semifinale play-off segna il rigore con cui il Padova batte il e grazie al 3-3 del ritorno accede in finale, dove perde e viene eliminato dal Novara. La stagione di Italiano si chiude con un totale di 32 presenze e 3 marcature, tutte su rigore.

Per Italiano la stagione 2011-2012 parte sottotono, in scadenza di contratto con il Padova, il tecnico Dal Canto lo alterna con Omar Milanetto, facendogli perdere il posto da titolare. Nelle occasioni in cui parte dall'inizio continua a portare la fascia da capitano. Il Padova chiude la stagione subito sotto la zona play-off e Italiano raccoglie 23 presenze e 3 reti.

A fine stagione rimane svincolato, anche se il Presidente del Padova Marcello Cestaro afferma che nel caso in cui Italiano fosse assolto dalle accuse di calcioscomesse, possa rimanere nell'ambito della società patavina.

Calcioscommesse.
In seguito allo scandalo del calcioscommesse, l'8 maggio 2012 viene deferito dalla Procura federale della FIGC con l'accusa di aver tentato di avvantaggiare la propria squadra in occasione della partita Padova- del 23 marzo 2010. Italiano si dichiara estraneo alle accuse.

Italiano è accusato da Filippo Carobbio, all'epoca giocatore del Grosseto, di aver tentato di corrompere Marco Turati, altro calciatore del Grosseto, amico ed ex compagno di Italiano nel Verona, per combinare Padova-Grosseto. Il 1º giugno il Procuratore federale Stefano Palazzi richiede per Italiano tre anni di squalifica ed il 18 giugno 2012 Italiano viene squalificato per 3 anni, in primo grado.

La combine è smentita sia da Turati che da Gino Nassuato, medico sociale del Padova, ma la Corte di Giustizia Federale della FIGC ritiene di avere elementi sufficienti per confermare le responsabilità di Italiano e il 6 luglio successivo ne respinge il ricorso. Italiano continua a dichiararsi ""vittima di un'inaccettabile ingiustizia"".

Il 4 febbraio 2013, il Tribunale Nazionale d'Arbitrato per lo Sport (TNAS) accoglie parzialmente il ricorso di Italiano, derubricando l'accusa da illecito sportivo a condotta antisportiva e ne riduce la squalifica da 3 anni a 9 mesi (fino al 18 marzo 2013). Contestualmente i due punti di penalizzazione inflitti precedentemente al Padova, vengono commutati in una ammenda da 50 mila euro.

Nell'ottobre 2015 la Procura di Padova ha chiesto l'archiviazione del Procedimento penale nel quale Italiano veniva accusato di aver truccato la partita Padova- del 23 marzo 2010.

Perugia, Lumezzane e ritiro.
Il 19 febbraio 2013 si aggrega alla rosa del Perugia, in Lega Pro Prima Divisione, per potersi allenare al fine di permettere alla società di valutare un eventuale tesseramento – conseguente alla fine della squalifica per la vicenda del calcioscommesse – il 18 marzo successivo. Il 21 febbraio trova ufficialmente l'accordo col club perugino.

Dopo essere andato in panchina in tutte le partite dalla fine della squalifica, il 5 maggio 2013, subentrando nel secondo tempo della 29ª giornata della Prima Divisione di Lega Pro - girone B, fa il suo esordio contro il Prato nella partita che finisce 3-0. Nell'incontro successivo contro la Paganese fa il suo esordio dal primo minuto. Nell'ultima partita della stagione, nella gara di ritorno dei play-off contro il Pisa, indossa la fascia di capitano. Chiude lo scorcio di stagione con 3 presenze e nessuna rete.

Il 30 giugno 2013 rimane svincolato e il 22 luglio successivo va in ritiro con i calciatori svincolati a Coverciano, sotto l'egida dell'Associazione Italiana Calciatori. Nell'agosto 2013 si allena con il Sydney FC, squadra australiana.

Il 12 novembre raggiunge un accordo biennale col Lumezzane, formazione del girone A di Lega Pro Prima Divisione. Debutta il 16 novembre nella sfida contro il Vicenza persa 1-0, entrando ad inizio del secondo tempo al posto di Mattia Maita. Chiude la stagione con 11 presenze e nessuna rete. Al termine della stagione annuncia il suo ritiro dal calcio giocato e l'intenzione di intraprendere la carriera di allenatore.

Allenatore.
Inizi, Venezia e Luparense.
L'8 agosto 2014, dopo aver frequentato il corso per allenatori a Coverciano, diventa il nuovo vice-allenatore dell'Unione Venezia di Alessandro Dal Canto. Il 20 ottobre 2014 Dal Canto ed il suo staff vengono esonerati alla nona giornata della Lega Pro 2014-2015.

Nella stagione 2015-2016 allena la formazione ""Allievi"" della ""Luparense San Paolo"" in Serie D.

Vigontina e ArzignanoChiampo.
Nella stagione 2016-2017 di Serie D, diventa il nuovo tecnico della ""Vigontina San Paolo"", formazione della provincia di Padova, erede della Luparense San Paolo. Il 3 gennaio 2017, si dimette dalla guida del club padovano. Il 2 marzo, torna alla guida della ""Vigontina San Paolo"", al posto di Vito Antonelli, che tuttavia al termine della stagione, retrocede in Eccellenza.

Il 31 maggio 2017, firma per l' in Serie D. Con lui in panchina ci saranno il preparatore Alberto Griggio e l’allenatore in seconda Daniel Niccolini. La stagione si conclude con la squadra al terzo posto.

Trapani.
Il 28 luglio 2018 il Trapani ufficializza il suo ingaggio come allenatore per la stagione 2018-2019 di Serie C. Era già stato un calciatore della squadra granata dal 1994 al 1996. Per l'ex giocatore, oltre a un ritorno, sarà la prima volta che allenerà un club professionistico. Esordisce all'indomani battendo la formazione dilettantistica del Campodarsego, nel primo turno eliminatorio della Coppa Italia 2018-2019.

Statistiche.
Presenze e reti nei club.
""Statistiche aggiornate al 9 marzo 2014"".

Statistiche da allenatore.
""Statistiche aggiornate al 14 febbraio 2018.""

"
"Milizia ferroviaria

La Milizia ferroviaria era una specialità della Milizia Volontaria per la Sicurezza Nazionale, istituita nel giugno 1923 in seguito allo scioglimento dei nuclei di Polizia ferroviaria sorti dopo la marcia su Roma, su iniziativa del governo fascista per ricondurre l'ordine e la disciplina nei trasporti.

Storia.
La Milizia ferroviaria fu istituita con decreto legge del 30 ottobre 1924. Il personale era tratto dai funzionari e dagli agenti dell'amministrazione delle Ferrovie dello Stato, preferibilmente iscritti al Partito Nazionale Fascista e all'Associazione Fascista Ferrovieri. Gli elementi che prestavano servizio continuativo erano quindi distaccati dall'azienda ferroviaria alla milizia per tutta la durata di questo speciale servizio e venivano conseguentemente restituiti alle loro normali mansioni non appena cessavano le ragioni del loro impiego nella milizia.

Durante questo servizio, che era volontario, camicie nere e ufficiali continuavano a percepire lo stipendio e a godere i diritti relativi alle mansioni temporaneamente abbandonate nell'amministrazione ferroviaria.

L'impiego era regolato dal Ministero delle Comunicazioni ed i compiti di questa milizia erano, dalla sua costituzione:

Durante la seconda guerra mondiale fu mobilitata e servì in particolare nel teatro balcanico, dove operava a bordo dei treni armati del Regio Esercito e sui vagoni armati di scorta ai convogli.

Dopo la caduta del fascismo e la costituzione della Repubblica Sociale Italiana, venne riorganizzata la Guardia Nazionale Repubblicana Ferroviaria su nove legioni, ventritré nuclei, ottantuno comandi di stazione, una scuola (a Ballabio) ed un ispettorato.

Organizzazione.
Fino al novembre del 1928, unitamente alla Milizia portuaria e postelegrafonica, essa fu alle dipendenze del disciolto Ispettorato generale reparti speciali e passò nel 1929 alla dipendenza diretta del Comando gruppo legioni ferrovieri, con sede a Roma. Detto comando era composto, oltre che dallo stato maggiore, di tre uffici:

La Milizia ferroviaria era composta di quattordici legioni, corrispondenti ai tredici compartimenti ed alla delegazione sarda delle Ferrovie dello Stato. I comandi di coorte erano quarantatré, i comandi di stazione centoventuno ed i posti fissi centotrentaquattro. In totale si raggiunsero nel 1928 oltre i ventitremila uomini.

Ogni legione aveva una biblioteca e una banda musicale. Allo sport venne dato un grande impulso, perciò in questa milizia si formarono ottime squadre di ciclismo, scherma e pugilato.

Uniforme ed equipaggiamento.
Il personale della Milizia ferroviaria vestiva l'uniforme grigioverde della MVSN, con gambali in cuoio nero e bandoliera di cuoio marrone. Si distingueva per le filettature cremisi delle fiamme nere, dei fregi e delle controspalline e per la ruota alata su entrambe le maniche della giubba, d'argento per i militi e i capisquadra, d'oro per gli ufficiali. Sui polsi, solamente per i militi, gli alamari neri quale distintivo di agente di polizia giudiziaria. Come per tutta la MVSN, i fascetti littori sostituivano sulle fiamme le stellette delle Regie Forze Armate.

Il fregio, portato sul fez nero e sul berretto rigido, era costituito da un fascio littorio su una ruota alata, racchiuso tra due rami d'ulivo sormontati dalla corona d'Italia. Nel tondino nero posto sotto il fascio era riportato il numerale romano del reparto.

Gli ufficiali erano armati di pistola o rivoltella. Gli aiutanti (marescialli) erano armati di pistola a rotazione Bodeo Mod. 1889. Gli altri sottufficiali e le camicie nere erano armati di moschetto Carcano Mod. 91 per cavalleria e di pistola a rotazione sempre Mod. 1889. Benché dismessa dall'esercito, la milizia impiegò sino alla fine della guerra la mitragliatrice leggera SIA Mod. 1918 per la difesa dei convogli.



"
"The Island Sun

L<nowiki>'</nowiki>Island Sun è un settimanale (precedentemente un quotidiano) pubblicato sull'isola di Tortola (Isole Vergini britanniche), fondato da Carlos Dowing con la moglie Esme.

Fondato nel 1962 come quotidiano, oggi esce una volta alla settimana, ogni domenica. 

Nel 1984, in seguito alla morte della moglie, Dowing lasciò il giornale.
"
"Milizia forestale

La Milizia forestale (già Corpo reale delle foreste e successivamente Guardia nazionale repubblicana della montagna e delle foreste nella Repubblica Sociale Italiana) era una specializzazione della Milizia Volontaria per la Sicurezza Nazionale, istituita nel 1926 durante il ventennio fascista in Italia.

Storia.
Fu istituita, su iniziativa di Italo Balbo, con il regio decreto legge 16 maggio 1926 n. 1066, allo scopo di dare allo Stato un organo vitale e disciplinato per l'attuazione delle direttive del governo Mussolini nel campo della politica forestale. Il decreto contestualmente sopprimeva il Corpo reale delle foreste.

Inizialmente il reclutamento dei militi fu effettuato traendoli dal personale di custodia del soppresso Corpo reale delle foreste e da quello addetto alla vigilanza sulla pesca e la custodia dei regi tratturi, inquadrato da ufficiali provenienti in parte dai ruoli tecnici forestali e in parte da ufficiali del R. Esercito e delle altre Forze Armate. Gli ufficiali furono reclutati fra i laureati in scienze agrarie o in ingegneria che avessero frequentato un corso speciale d'istruzione forestale e militare, i sottufficiali e i militi fra coloro che avessero rispettivamente frequentato con buon esito le scuole allievi sottufficiali e allievi militi. Nel 1930 la Milizia contava 337 ufficiali e 3 441 sottufficiali e camicie nere e nel decennio successivo sarebbero arrivati ad oltre 20 000.

Il comando venne affidato inizialmente al generale del Regio Esercito Giuseppe Boriani e dal 1928 al luogotenente generale Augusto Agostini.

Venne riordinata successivamente con i RR. DD. LL. 27 giugno 1935 n. 1433, 7 maggio 1936 n. 882 e 23 novembre 1937 n. 2359. Dipendeva disciplinarmente dal Comando generale della Milizia Volontaria per la Sicurezza Nazionale, tecnicamente ed amministrativamente dal Ministero dell'Economia Nazionale e dal 1929 dalla Ministero dell'agricoltura e delle foreste.
Ascari forestali.
La 11ª Legione della Milizia nazionale forestale venne costituita in Africa Orientale Italiana ed organizzata su cinque nuclei. Il comando era ad Addis Abeba, dove aveva sede anche la scuola per le reclute locali. Infatti, mentre gli ufficiali erano nazionali, la truppa era in larga maggioranza formata da ascari forestali. L'uniforme era caratterizzata dal fregio della Milizia sul tarbush e da fiocco e fascia verdi.

Agostini fu alla testa della Coorte milizia forestale AOI, che l'8 ottobre 1935 si imbarcò per la guerra d'Etiopia. Sbarcato in Somalia italiana, la coorte venne aggregata alla Colonna celere ""Agostini"" e si distinse particolarmente nella seconda battaglia dell'Ogaden.
Milizia fascista forestale albanese.
Dopo l'attribuzione della corona del Regno d'Albania a Vittorio Emanuele III il 16 aprile 1939, le forze armate e di polizia albanesi vennero fuse con quelle italiane. Con l'istituzione il 2 giugno 1939 del Partito Fascista Albanese, subordinato a Benito Mussolini ed al Partito Nazionale Fascista italiano, ai sensi del decreto luogotenenziale 14 agosto 1939 n. 91 fu istituita la Milizia fascista albanese (MFA), inquadrata nella Milizia Volontaria per la Sicurezza Nazionale italiana e posta anch'essa sotto il comando del capo del Governo italiano.

Contestualmente venne istituita la Milizia fascista forestale, indipendente dalla Milizia fascista albanese ed inquadrata nella Milizia forestale. Essa era investita degli stessi compiti della corrispondente italiana. La forza ammontava ad una legione, la 12ª Legione della Milizia nazionale forestale (MNF) inserita nell'organico della Milizia forestale nazionale.
Seconda guerra mondiale e dopoguerra.
Durante la seconda guerra mondiale questa legione venne aggregata alla 9ª Armata del Regio Esercito ed impiegata in Jugoslavia ed in Grecia per attività anti-partigiana.
Venne impiegata sia in compiti di presidio che in attività operativa, soprattutto nei Balcani. Nel 1941 lo storico comandante Agostini viene sostituito da Lorenzo Chierici, fino all'aprile 1943, quando questi divenne Capo della Polizia italiana.

Dopo l'armistizio di Cassibile dell'8 settembre 1943, i reparti attivi nel territorio della Repubblica Sociale Italiana passarono sotto il comando della Guardia Nazionale Repubblicana. 
Con decreto legislativo del Duce 11 dicembre 1944 n. 908 della Repubblica Sociale Italiana la Milizia venne ribattezzata Guardia nazionale repubblicana della montagna e delle foreste, organizzata su un comando superiore, una scuola allievi, un battaglione operativo, 7 legioni ed una coorte e 4 centurie autonome.

Chiusasi la parentesi fascista, il Comando alleato emanò un decreto di ricostituzione della Milizia forestale (23 maggio 1945). Il 12 marzo 1948 venne costituito il Corpo forestale dello Stato.

Organizzazione.
La Milizia forestale era costituita da un comando gruppo Legioni dal quale dipendevano direttamente i comandi delle Legioni, da una coorte autonoma con sede a Cagliari, da un deposito e da due scuole (sottufficiali e militi).

Legione, coorte, centuria, manipolo e distaccamento costituiscono in ordine gerarchico, i reparti della Milizia nazionale forestale e dal comando di ciascuna Legione, coorte, centuria, manipolo, e squadra, dipendono due o più comandi del grado immediatamente inferiore.

I comandi retti da ufficiali, cha andavano da legione a manipolo, avevano compiti tecnici amministrativi e disciplinari, i reparti comandati da graduati, che sono da squadra a distaccamento, prestavano prevalentemente servizio di polizia.

Le legioni erano sette con sede: la I a Udine, la II a Trento, la III a Torino, la IV a Firenze, la V a Roma, la VI a Caserta e la VII a Reggio Calabria. Le coorti ventotto, le centurie settantasei, i manipoli duecentouno, le squadre seicentosettantaquattro e i distaccamenti duemilaquarantaquattro. Tutte le legioni sono state costituite il 1º settembre 1926. A queste si aggiunsero nel 1926 la I Coorte autonoma; la II Coorte Autonoma venne costituita il 1º gennaio 1927.

Nel 1936 l'ordinamento venne modificato: le legioni vennero portate a nove, più una legione su due coorti in Libia italiana, una su cinque nuclei in Africa Orientale Italiana ed una nel Regno albanese.

Compiti.
I compiti specifici della Milizia consistettero nel disimpegno delle seguenti funzioni:


A queste funzioni tecniche si affiancavano i compiti generici di tutte le milizie in tempo di pace:


In tempo di guerra, nel caso di mobilitazione la Milizia avrebbe assurto ai compiti di:


Uniforme ed equipaggiamento.
Il personale nazionale della Milizia forestale vestiva l'uniforme grigioverde della MVSN, con gambali in cuoio naturale e bandoliera. Si distingueva per il cappello alpino con la sola nappina senza penna (la cosiddetta ""vedova"") con fascia e bordi neri e per le filettature verdi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate..

Il fregio era rappresentato da un'aquila ad ali spiegate su due asce incrociate ed un fascio littorio.

LABARO
era rappresentato nel 1927 dalla scritta MILIZIA NAZIONALE FORESTALE ( Aquila coronata con due asce incrociate su fascio fascio littorio) il labaro era di colore verde,il retro anch'esso di colore verde non riportava nessuna scritta, ebbe breve durata perche qualche anno dopo il tricolore con lo stemma sostituiva il retro del labaro mentre l'aquila della milizia andava a sostituire l'aquila coronata, nella parte inferiore sotto l'aquila e' ricamato il numero ed il nome della legione d'appartenenza. 

Gli ufficiali erano armati di pistola o rivoltella. Gli aiutanti (marescialli) erano armati di pistola a rotazione modello Bodeo Mod. 1889 e di pistole semiautomatiche Beretta Mod. 23 Gli altri sottufficiali e le CC.NN. erano armati di moschetto Carcano Mod. 91 per cavalleria e di fucili semiautomaciti Beretta Mod. Mab 18/30 cal. 9mm, appositamente adottati per la Milizia forestale ed erano riconoscibili da un'aquila con fascio littorio sulla canna, di pistola a rotazione sempre Mod. 1889 e delle pistole Beretta M23.





"
"Milizia postelegrafonica

La Milizia postelegrafonica era una specialità della MVSN con compiti di polizia delle comunicazioni.

Storia ed organizzazione.
La Milizia postelegrafonica fu istituita con regio decreto 16 luglio 1925, n. 1466 modificata dalla legge 8 luglio 1929 n. 1373. Svolgeva la sua attività nell'ambito sei servizi postali, telegrafici e telefonici a tutela degli interessi dell'erario e per concorrere ai servizi di polizia e di sicurezza.

Era alla dipendenza disciplinare del Comando generale della MVSN, per l'impiego tecnico del Ministero delle Comunicazioni. Gli ufficiali assumono la qualità di ufficiali di polizia giudiziaria, i capisquadra ed i militi, quella di agenti di polizia giudiziaria.

Era costituita dal personale appartenente alle amministrazioni delle Poste, dei Telegrafi e dei Telefoni.

A differenza delle altre specialità della Milizia Volontaria Fascista, non è formata in Legioni ma soltanto in Reparti. Questi sono costituiti a: Roma, Milano, Palermo, Genova, Trieste, Bari, Brescia, Napoli, Venezia e portano rispettivamente la denominazione: Armando Canalini, Emilio Tonali, Amos Maramotti, Francesco Crispi, Intrepido, Guglielmo Oberdan, Vittorio Locchi, Fausto Lunardini, Nicola Bonservizi, Annibale Foscari. In seguito, nel 1941, i reparti aumentarono a 32. 

Dopo la caduta del fascismo e la costituzione della Repubblica Sociale Italiana, venne costituita la Guardia Nazionale Repubblicana postelegrafonica con un comando centrale, una scuola ad Urago Mella e 27 reparti.

Uniforme e distintivi.
Il personale della Milizia postelegrafonica vestiva l'uniforme grigioverde della MVSN, con pantaloni lunghi per il servizio di banchina. Si distingueva per le filettature cremisi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate. 

Il fregio, portato sul fez nero e sul berretto rigido, era costituito da un corno postale sovrastato da un fascio littorio, racchiuso tra due rami d'ulivo sormontati dalla corona d'Italia. Nel tondino posto sotto il fascio era riportato il numerale romano del reparto.


"
"Milizia portuaria

La Milizia portuaria (dal 1940: Milizia nazionale portuaria) costituita nel 1924 e riordinata nel 1927 fu una specialità della Milizia Volontaria per la Sicurezza Nazionale.

Storia ed organizzazione.
Svolgeva la propria attività in alcuni porti principali e in quei tratti di litorale dell'Italia dove ne era dimostrata la necessità, per concorre ai servizi di polizia e di sicurezza.

Le singole unità per il loro impiego dipendevano dal Ministero delle comunicazioni o dalle competenti autorità militari o di pubblica sicurezza.

Si componeva da un Comando, quattro Legioni e tre distaccamenti autonomi in Africa Orientale Italiana. Il comando era devoluto al comandante del gruppo legioni ferrovieri coadiuvato dall'ufficiale generale e dal Capo di Stato Maggiore del gruppo stesso.

L'organico iniziale comprendeva due consoli, quattro seniori, dieci centurioni, diciotto capimanipolo, cinque aiutanti, quindici capisquadra e cinquecentosettantaquattro militi e allievi militi, un contabile. Gli Ufficiali erano ufficiali di polizia giudiziaria, i graduati e i militi agenti di polizia giudiziaria.

Il servizio nella Milizia Portuaria equivaleva ad ogni effetto come servizio militare di leva, però per coloro che interrompevano la ferma per motivi disciplinari ritornavano nell'obbligo di assolvere la loro ferma di leva, qualunque fosse stata la durata del servizio già prestato.

Comandante generale fu il console Francesco Amilcare Dupanloup.

Uniforme.
Il personale della Milizia portuaria vestiva l'uniforme grigioverde della MVSN, con pantaloni lunghi per il servizio di banchina. Si distingueva per le filettature cremisi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie forze armate.

Il fregio, portato sul fez nero e sul berretto rigido, era costituito da un fascio littorio terminante inferiormente con un'ancora, racchiuso tra due rami d'ulivo sormontati dalla corona d'Italia. Nel tondino posto sotto il fascio era riportato il numerale romano del reparto , il medico aveva identico fregio ma il tondino era bianco con la croce rossa .



"
"Salvatore Inzerillo

Biografia.
Salvatore Inzerillo era parente del mafioso Rosario Spatola e cugino del boss Carlo Gambino, capo dell'omonima Famiglia di Brooklyn. Per queste ragioni, ancora giovanissimo, Inzerillo venne affiliato nella ""cosca"" di Passo di Rigano, di cui divenne capo nel 1978, succedendo allo zio Rosario Di Maggio e venendo nominato anche capomandamento della zona; fu in questo periodo che Inzerillo instaurò ottimi rapporti personali e d'affari con il ""boss"" Stefano Bontate, con cui approvvigionava morfina base e, dopo averla fatta raffinare, la mandava negli Stati Uniti, in collegamento con i cugini Gambino di Brooklyn.

Nel 1979, alla vigilia delle elezioni politiche, Inzerillo era stato ospite di spicco della cena elettorale in onore del ministro Attilio Ruffini organizzata dall'avvocato Francesco Reale, membro del comitato regionale della Democrazia Cristiana. Nello stesso anno Inzerillo, insieme ai ""boss"" Bontate, John Gambino e Rosario Spatola, si occupò del finto rapimento del finanziere Michele Sindona, il quale si nascose in Sicilia in seguito alla bancarotta delle sue banche; il vero obiettivo del finto rapimento era quello di fare arrivare un avviso ricattatorio ai precedenti alleati politici di Sindona, tra cui l'onorevole Giulio Andreotti, per portare a buon fine il salvataggio delle sue banche e quindi del denaro investito da Inzerillo e dagli altri ""boss"". Nel 1980 Inzerillo ordinò l'omicidio del giudice Gaetano Costa, il quale aveva firmato personalmente sessanta mandati di cattura contro Inzerillo, Rosario Spatola, John Gambino e i loro associati per traffico di stupefacenti; il delitto venne decretato da Inzerillo per mandare un segnale allo schieramento avversario dei Corleonesi, dimostrando che anche lui era capace di ordinare un omicidio ""eccellente"".Per queste ragioni, dopo l'uccisione di Bontate, i Corleonesi ordinarono anche quella di Inzerillo: l'11 maggio 1981, quando esce dal portone della sua amante, un gruppo di killer, dall'interno di un furgone, comincia a sparare all'impazzata e lo uccide a colpi di kalashnikov, prima che possa salire sulla sua nuova auto blindata (un'Alfa Romeo Alfetta bianca).

Le conseguenze.
Subito dopo la morte di Inzerillo, furono uccisi il figlio diciassettenne Giuseppe (mutilato e ucciso perché voleva vendicare il padre) e anche i fratelli Santo (27 maggio) e Pietro che fu ucciso il novembre 1981 in New Jersey e fatto ritrovare cadavere nel bagagliaio di un'automobile con 5 dollari in bocca e due dollari sui genitali Gran parte della famiglia decise di scappare negli Stati Uniti dove ricevette la protezione dei cugini Gambino. Restarono invece a Palermo la moglie di Salvatore Inzerillo Filippa Spatola e il figlio Giovanni.

"
"Milizia della strada

La Milizia nazionale della strada era una specialità della Milizia Volontaria per la Sicurezza Nazionale destinato alla sorveglianza della circolazione stradale, attivo dal 1928 al 1945, in seguito trasformato nella Polizia stradale.

Storia ed organizzazione.
Il progetto per creare uno specifico corpo militarizzato preposto alla sorveglianza del traffico stradale, venne sottoposto al governo Mussolini, nel 1927, dal Reale Automobile Club d'Italia. Respinta in prima istanza, la proposta venne riconsiderata e approvata l'anno successivo.

Istituita con RDL 26 novembre 1928 n. 2716, quale Specialità della Milizia Volontaria per la Sicurezza Nazionale come ""Milizia della strada"", fu posta alle dipendenze dell'AASS e rinominata ""Milizia nazionale della strada"" nel 1932.

In quell'anno aveva già raggiunto una notevole efficienza organizzativa, nei compiti istituzionali di assicurare la disciplina della viabilità, ""proteggere e difendere il patrimonio stradale dello Stato contro le manomissioni, gli abusi e i danneggiamenti, provvedere alle informazioni concernenti lo stato delle strade e alla rapida segnalazione delle eventuali loro interruzioni, nonché prestare assistenza e soccorso automobilistico agli autoveicoli lungo le arterie di grande turismo"". Nel 1932 erano impiegati 31 ufficiali, 431 fra sottufficiali e truppa, e 304 automezzi, in gran parte composti da motociclette, su una rete stradale di circa 21.000 Km, che avevano percorsi 4.330.000 km ed elevate 151.795 contravvenzioni, per un importo di Lire 3.549.725, a fronte dell'ammontare complessivo delle spese per il funzionamento degli automezzi di Lire 1.000.638.

Era composta da un comando centrale e di cinque ispettorati: Milano, Bologna, Terni, Roma e Bari, dai quali dipendevano diciannove reparti. Un reparto speciale autonomo era di stanza a Tirana inquadrato nella Milizia fascista albanese.

Ogni ispettorato era retto da un centurione, ogni reparto da un capomanipolo. È stata comandata dal console generale Ugo Leonardi ed aveva una forza di settecento uomini.

Aveva per motto ""Tege et rege"" (Proteggi e dirigi) e il compito di curare la disciplina della circolazione ed il servizio di polizia stradale, di vigilare per la rete delle strade statali, sulla conservazione delle segnalazioni esistenti, di provvedere al servizio di informazioni concernenti la sicurezza della viabilità e di provvedere al soccorso automobilistico. Oltre confine, suoi reparti motorizzati, hanno partecipato con brillanti risultati operativi, ad azioni belliche in A.O.I. e Spagna. Durante la seconda guerra mondiale è stata impegnata in Grecia e in Russia.

Dopo la caduta del fascismo e la costituzione della Repubblica Sociale Italiana, fu costituita la Guardia Nazionale Repubblicana della strada, su tre gruppi compagnie motorizzate (a Varedo, Manerbio e Velo d'Astico).

Uniforme.
Il personale della Milizia della strada vestiva l'uniforme grigioverde della MVSN. Si distingueva per le filettature azzurre delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate. Il personale aveva in dotazione il casco di cuoio nero con bordo imbottito per il servizio in motocicletta.

Il fregio, portato sul fez nero e sul berretto rigido,era costituito da un fascio littorio alato, racchiuso tra due rami d'ulivo sormontati dalla corona d'Italia. Nel tondino azzurro posto sotto il fascio era riportato il numerale romano del reparto.

Il campionato.
Già dal 1930 il servizio nella Milizia della strada fu riconosciuto equivalente a quello di leva e per tale motivo divenne il corpo in cui si arruolarono molti piloti motociclisti dell'epoca, che avevano così la possibilità di mantenersi e allenarsi durante il lavoro.

Prestarono servizio nella Milizia della strada grandi nomi del motociclismo sportivo dell'epoca, come Omobono Tenni, Mario Benigni, Nello Pagani, Gastone Berardi, Dario Ambrosini, Mario Barsanti, Dorino Serafini, Enrico Lorenzetti, Ugo Prini, Ferdinando Balzarotti, Guglielmo Sandri e molti altri.

Con una simile abbondanza di campioni era inevitabile creare un'attività sportiva interna al Corpo che si concretò negli anni trenta con il campionato motociclistico della milizia che si svolgeva in un'unica gara annuale, subito divenuta una competizione seguitissima dal pubblico e dalla stampa per l'impressionante numero di partecipanti d'alto lignaggio sportivo.

Tale gara prevedeva la partenza a motore spento, su veicoli della milizia con equipaggiamento d'ordinanza, senza possibilità di modifiche. Anche i piloti dovevano indossare la divisa e il casco di servizio. Le moto, tutte della stessa marca e modello, venivano assegnate per sorteggio, poco prima della gara.



"
"Manovra (guerra)

Il termine manovra nel glossario militare lo troviamo nel linguaggio strategico, tattico, logistico, addestrativo. La manovra è il mezzo, la modalità con cui si attua il concetto operativo del comandante e per cui si applicano al caso contingente i principi generali dell'arte della guerra.

I principi essenziali della manovra sono l'azione a massa e la sua sorpresa, agire cioè con la somma delle forze nel punto e nella direzione in cui il nemico meno se lo aspetta.

Data la grande estensione dei moderni fronti di schieramento si avranno una azione principale nel tratto prescelto in base ai criteri di cui sopra, e una o più azioni concomitanti, destinate a facilitare quella principale e ad impedire all'avversario l'azione a massa nel tratto ove si sviluppa l'azione principale stessa.

Il dosamento delle forze, il loro scaglionamento in profondità per il governo della battaglia, le ipotesi sulla successione degli atti, il coordinamento delle varie azioni e dei vari mezzi costituiscono l'essenza del disegno di manovra è la determinazione del tratto o dei tratti di fronte su cui esercitare lo sforzo principale. È questo che differenzia e caratterizza i vari tipi di manovra, così nel campo strategico che in quello tattico.

Si può aprioristicamente affermare che la direzione più pericolosa è generalmente il fianco. L'azione contro uno o entrambi i fianchi dà luogo rispettivamente alla manovra di avviluppamento semplice o doppia nel campo tattico, alla manovra di aggiramento semplice o doppia nel campo strategico. Nel campo strategico abbiamo inoltre i seguenti tipi di manovra:

Data la generalità e la universalità dei principi dell'arte della guerra, la manovra è attuabile da tutte le unità, grandi e piccole. Variano solo i rapporti di tempo, di spazio e di forza. Tutte le unità devono manovrare e cioè attuare delle modalità per l'applicazione dei principi per il conseguimento dello scopo.

Nella storia militare vi sono infiniti esempi di manovre dei vari tipi di manovra sia nel campo strategico che in quello tattico.

Manovra terrestre.
Sono così indicate le esercitazioni con i quadri miranti a perfezionare l'istruzione dell'ufficiale, sviluppando in lui la capacità a prendere decisioni logiche e rapide e a concretarli in ordini chiari e concisi. Servono inoltre ad approfondire problemi non sviluppati adeguatamente durante le esercitazioni con le truppe. Lo svolgimento di una manovra coi quadri comprende in genere alcuni semplici fasi:

Manovra logistica.
Nel campo della logistica la manovra consiste essenzialmente nella preparazione e nel trasferimento dei materiali o spostandoli da un settore all'altro del fronte, o a decentrarli dagli stabilimenti, od attingendoli dalle fonti di produzione. Il tutto ha lo scopo di addensarli nel punto dove se ne prevede il maggior consumo.

La manovra logistica è un problema vecchio quanto è vecchia la guerra. In ogni epoca costituì uno dei capisaldi della concezione operativa del condottiero.

Da quando Epaminonda ruppe la rigida compagine della falange greca e pensò ai vantaggi che potevano trarsi dalla manovra nel campo tattico, da allora nacque spontaneamente e come logica conseguenza della variabile densità della massa combattente, il bisogno di distribuire razionalmente nello spazio e nel tempo i mezzi per la lotta ed i servizi per la vita. Questa manovra logistica fu quasi embrionale con gli eserciti antichi, destinati a operare e combattere in pochi spazi. Divenne sempre più vasta e complessa con gli eserciti moderni, che con le armi da fuoco, furono chiamati ad operare ed a combattere su fronti e profondità sempre più ampi.

Esempi di manovra logistica se ne ebbero in tutte le guerre. Nelle ultime mondiali, raggiunsero proporzioni veramente impressionanti. Nella Prima, come l'offensiva tedesca in Francia e nel Belgio agosto (1914), nelle operazioni che condussero i tedeschi alle vittorie di Tannenberg (agosto 1914) e dei laghi Masuri (febbraio 1915), nell'offensiva austriaca e nella controffensiva italiana nel trentino (maggio-giugno 1916) nella conquista di Gorizia. Senza contare nel Fronte Russo (1941-1942) e tutti gli altri fronti della Seconda guerra mondiale.

Manovra aerea.
Insieme di esercitazioni, conglobate in un piano strategico, svolte dai reparti delle aeronautiche militari per realizzare ed esprimere concetti e le teorie scaturite in seno ai vari enti di studio. Una manovra aerea può essere effettuata sia con criteri esclusivamente di impiego, sia per risolvere problemi di organica e di logistica. Secondo la configurazione geografica di un territorio e il piano di guerra generale, può avere per scopo anche l'attacco o la difesa di centri demografici e industriali di vitale importanza.

Le manovre aere possono essere effettuate in cooperazione a reparti terrestri o forze navali.

Manovre navali.
Le flotte delle nazioni marinare eseguono le ""manovre"" periodicamente, sia in ambito nazionale che internazionale, così come altrettanto periodicamente vengono effettuate delle ""manovre interforze"" o ""congiunte"", ovvero in cooperazione con altre forze armate sia del proprio Paese che degli ""alleati"". Si cerca di effettuare tali esercitazioni con la partecipazione del maggior numero possibile di unità della flotta, cercando così di individuare e risolvere i problemi di carattere tattico e strategico.

"
"Milizia confinaria

La Milizia confinaria era una specialità della Milizia volontaria per la sicurezza nazionale, nata il 22 novembre 1926.

Storia.
Allo scopo di assicurarsi assoluta fedeltà nei compiti di polizia politica, il capo del governo dispose che a tutti i servizi di vigilanza, di vedetta e di posto fisso lungo il confine dovesse provvedere esclusivamente la Milizia volontaria con i comandi autonomi e con la responsabilità proprie, costituendo appositi reparti mediante arruolamenti volontari con vincoli speciali a ferme determinate. Con tali nuovi reparti sorse la Milizia confinaria, alla quale venne affidata la sorveglianza diretta delle zone immediatamente adiacenti alla linea di frontiera, con il compito di assicurare che nessun valico, o colle, o accesso, per quanto malagevole, potesse sfuggire al controllo e consentire il transito clandestino del confine.

Per assolvere a questo compito la Milizia confinaria dovette insediarsi in alta montagna ed organizzarsi. Il reclutamento veniva fatto solamente tra le popolazioni di montagna e tra gli elementi pratici della linea di confine ed abituati alle difficoltà e ai pericoli delle regioni alpestri, inoltre i componenti - dal luogotenente ispettore della specialità confinaria al milite - erano scelti fra elementi di sicura fede fascista.

In tempo di guerra la Milizia confinaria avrebbe rappresentato un'ottima ed addestrata truppa di copertura. Dopo l'armistizio dell'8 settembre 1943 le cinque legioni della ""Confinaria"" confluirono nella costituenda Guardia Nazionale Repubblicana di Frontiera.

Uniforme.
Il personale nazionale della Milizia confinaria vestiva l'uniforme grigioverde della MVSN con bandoliera. Si distingueva per il cappello alpino senza nappina e senza penna (la cosiddetta ""vedova"") con fascia e bordi neri e per le filettature verdi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie forze armate..

Il distintivo speciale consisteva in un fascio littorio sormontato da una stella alpina. Tale distintivo era applicato sulla manica sinistra della giubba al disopra del gomito, ed era d'oro in campo verde per gli ufficiali (la stella alpina in argento), in argento per i sottufficiali ed in lana bianca per graduati di truppa e camicie nere.

Il fregio per il cappello alpino era costituito da fascio littorio trapassato da un alpenstock, con al centro una stella alpina bianca e racchiuso tra foglie d'alloro. Nel tondino verde posto sotto il fascio era riportato il numerale romano del reparto.



"
"Milizia universitaria

La Milizia universitaria era una specialità della Milizia volontaria per la sicurezza nazionale.

Storia ed organizzazione.
Venne costituita nel 1925; nel settembre del 1931 ebbe un proprio ordinamento, su cinque legioni. Nelle altre città sede di università i reparti ivi esistenti erano considerati autonomi, conservando la formazione su coorte o centurie secondo la loro entità.

Reparti speciali in ogni sede di comando legione ordinaria non sede di università, inquadrano gli studenti di scuole medie superiori che hanno compiuto il diciottesimo anno di età iscritti al Partito Nazionale Fascista o ai Fasci giovanili di combattimento. legioni, coorti e centurie dipendono dai comandi di gruppo della M.V.S.N. del territorio. I compiti erano i medesimi della Milizia ordinaria.

Il personale era interamente reclutato tra gli studenti universitari, raggruppato nei reparti a seconda della facoltà universitaria. Gli ufficiali erano scelti preferenzialmente tra gli studenti che avessero già prestato servizio nel Regio Esercito con il grado di ufficiale. Grazie ad un accordo tra Ministero della Guerra, Ministero dell'Educazione Nazionale e Comando Generale, gli studenti erano agevolati nello svolgimento del servizio di leva con il Corso allievi ufficiali della Milizia universitaria: per due anni durante l'anno accademico ricevevano una speciale istruzione, seguita durante la pausa estiva dall'addestramento presso le Scuole AUC del Regio Esercito. Gli studenti riconosciuti idonei ricevevano il grado di sottotenente e venivano inviati al servizio di prima nomina ai corpi.

La Milizia venne riorganizzata su 9 legioni, 14 coorti autonome e 2 centurie autonome in Libia italiana ed in Africa Orientale Italiana.

Uniforme.
Il personale nazionale della Milizia universitaria vestiva l'uniforme grigioverde della MVSN. Si distingueva per il cappello alpino senza nappina e senza penna (la cosiddetta ""vedova"") con fascia e bordi neri e per le filettature nere delle fiamme, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate..

Il distintivo speciale ed il fregio consistevano in un'aquila ad ali spiegate che stringe tra le zampe un moschetto su un libro aperto.



"
"Lago Cecita

Il lago di Cecìta è un lago artificiale situato nella provincia di Cosenza.

Presentazione.
Il lago Cecìta, detto anche Mucone, è un lago artificiale realizzato per la produzione di energia elettrica situato in provincia di Cosenza sulla Sila Grande a pochi Km da Camigliatello Silano e le cui sponde ricadono nei comuni di Spezzano della Sila, Longobucco e Celico. Il lago è stato realizzato sbarrando con una diga il fiume Mucone che nasce alle pendici del monte Curcio per poi scendere repentino verso la valle del Crati. La diga è stata costruita nella vallata del Cecìta nei pressi dell'omonimo torrente, affluente destro del Mucone, da cui prendono il nome, oltre alla valle stessa, anche la diga e il lago. I lavori, iniziati nel 1947, sono stati realizzati dalla società Lodigiani per conto della S.M.E. (Società Meridionale di Elettricità) di Napoli e furono ultimati nel 1951. In seguito alla nazionalizzazione dell'energia elettrica, avvenuta nel 1962, il lago e gli impianti idroelettrici annessi sono passati sotto il controllo dell'ENEL e sono continuati ad esserlo anche dopo la liberalizzazione del mercato elettrico avvenuta nel 1999, a differenza degli altri due grandi laghi dell'altopiano silano, l'Arvo e L'Ampollino, che dapprima passarono nel 2001 sotto il controllo dell'Endesa, la più grande società di energia elettrica di Spagna, e successivamente dal 1º luglio 2009 furono ceduti da quest'ultima alla A2A.
Dati caratteristici del bacino:


Opera di presa in sponda sinistra:

Scarico di superficie in sponda destra:

Scarico di alleggerimento in sponda sinistra:

Scarico di fondo in sponda sinistra:

Impianti idroelettrici sul fiume Mucone.
Gli impianti idroelettrici del Mucone derivano le acque del fiume Mucone, regolate dal serbatoio del lago Cecìta, e le restituiscono nel fiume stesso, poco a monte della sua confluenza nel fiume Crati, dopo averle utilizzate nelle centrali ""1º salto"" di Acri e ""2º salto"" di Luzzi. La centrale di Acri deriva le acque direttamente dal lago Cecìta mentre quella di Luzzi è alimentata dalle acque di scarico dell'impianto 1º salto, da quelle del bacino intermedio, captato con presa sussidiaria, nonché dai deflussi dei torrenti S. Martino, Cericò e S. Mauro, affluenti di sinistra del fiume Mucone, immessi lungo la galleria forzata di derivazione. Lo schema di derivazione è, per tutti e due gli impianti, completamento forzato, con uno sviluppo complessivo di gallerie di circa 24 km ed un dislivello geodetico di 949,75 m.

DIGA DI CECITA

La diga, ricadente per metà nel comune di Celico (lato sinistro) e per l'altra metà nel comune di Longobucco, è una diga ad arco-gravità in calcestruzzo cementizio, a doppia curvatura, con struttura simmetrica rispetto al piano verticale di mezzeria. È stato impiegato calcestruzzo con dosatura di 275 kg di cemento pozzolanico di tipo modificato a basso calore di idratazione per m³ di impasto.

Dati geometrici principali

CENTRALE 1º SALTO DI ACRI

La centrale 1º salto è situata sulla sponda sinistra del fiume Mucone a pochi chilometri (circa 5) dalla città di Acri ed è alimentata dalle acque del lago Cecìta tramite una galleria forzata di derivazione. Queste ultime dapprima raggiungono, dopo un percorso di 13,6 km, un pozzo piezometrico differenziale situato a quota 1.120,38 m s.l.m. in contrada Ferrante nel comune di Acri per poi cadere in cascata, tramite una condotta forzata in galleria lunga circa 850 m e con un salto geodetico di 641 m, sulle turbine della centrale situata in caverna ad una quota di 504,70 m s.l.m. Nella stessa caverna è situata anche la sala trasformatori. La caverna è lunga in totale circa 980 m (di questi 789 m ne costituiscono la galleria d'accesso) per complessivi 70.000 m³ di scavi (di cui 50.000 m³ per la centrale e 13.100 m³ per la sala trasformatori) e 30.000 m³ di murature (di cui 23.000 m³ per la centrale e 5.800 m³ per la sala trasformatori). Il pozzo piezometrico è alto 110 m di cui 40 m in elevazione (quota alla sommità 1.159 m s.l.m.) e 70 m interrati (quota in profondità nel punto di inizio della condotta forzata 1.048 m s.l.m.), mentre il diametro varia dai 6,50 m della base ai 10,80 m della sommità. Lungo la galleria della condotta forzata che discende dal pozzo alla centrale sono state create 3 finestre di ispezione mediante altrettante gallerie: la prima finestra è posta alla quota di 1.027 m s.l.m. e la galleria d'accesso è lunga 224 m; la seconda finestra è posta alla quota di 853 m s.l.m. e la galleria d'accesso è lunga 356 m; la terza finestra è posta alla quota di 679 m s.l.m. e la galleria d'accesso è lunga 578 m (la differenza di quota di ogni finestra dalla precedente e/o dalla successiva risulta essere sempre di m 174). In totale il complesso dell'opera, tra il pozzo piezometrico e la centrale, si compone di 8.000 m tra gallerie e finestre, di cui 927 m con pendenza dell'83% e 239 m con pendenza del 104%, con un quadro all'aperto di circa 6.000 m². La ditta costruttrice è stata l'impresa Farsura di Milano.

Dati caratteristici dell'impianto

Dati caratteristici del macchinario

CENTRALE 2º SALTO DI LUZZI

La centrale 2º salto è ubicata ad una quota di 200 m s.l.m. sulla sponda sinistra del fiume Mucone nel comune di Luzzi. È alimentata dalle acque di scarico della centrale 1º salto di Acri, da quelle del bacino intermedio, captato con una presa sussidiaria, nonché dai deflussi dei torrenti S. Martino e Cericò e del torrente S. Mauro, affluenti di sinistra del fiume Mucone, immessi lungo la galleria forzata di derivazione che collega le due centrali. La lunghezza della galleria forzata di derivazione è di 9.755 m con un diametro di 3,30 m. Anche qui le acque raggiungono, prima di cadere in cascata sulle turbine della centrale, un pozzo piezometrico alto 36 m con un diametro di 12,80 m alla base e 20 m alla sommità. La condotta forzata tra il pozzo e la centrale è lunga 1.150,50 m con un salto geodetico di 308,75 m. A differenza dell'impianto di Acri sia la centrale che la condotta forzata sono situate all'aperto.

Dati caratteristici dell'impianto

Dati caratteristici del macchinario

Attività collegate.
Il lago di Cecìta è il più grande lago artificiale della Sila e, nonostante sia stato creato per la produzione di energia elettrica, appare integrarsi così bene nel paesaggio silano da sembrare quasi fosse originario e connaturato alla Sila stessa tale da costituirne una forte attrattiva turistica. Il lago, pur non facente parte del Parco Nazionale della Sila, in alcuni tratti del versante destro ne lambisce i confini, in uno di questi in località Cupone, nel comune di Spezzano della Sila, è situato uno dei due centri visitatori del Parco gestito dai Carabinieri Forestali (sino al 31 dicembre 2016 Corpo Forestale dello Stato). Le acque del lago sono utilizzate anche dagli agricoltori per agevolare l'irrigazione dei numerosi campi adibiti alla coltivazione della patata tipica della Sila denominata ""Patata Silana"" che ha ricevuto la certificazione Igp dalla Commissione Europea nel febbraio 2010. Anche se il lago è interdetto alla navigazione ed alla balneazione le sue sponde sono meta, oltre che di turisti, anche di appassionati della pesca nei periodi in cui è aperta, infatti nelle acque del lago sono presenti diversi tipi di pesci quali la trota fario (autoctona), la trota iridea o detta anche arcobaleno (immessa), l'anguilla e il coregone (immesso); inoltre tutti gli anni vengono organizzate col patrocinio della FIPSAS numerose gare di pesca sportiva anche a livello nazionale. Numerosa è anche la presenza degli uccelli sia stazionari che migratori, infatti il lago richiama durante i mesi invernali, inducendo talvolta alla nidificazione primaverile, diverse specie di migratori tra cui palmipedi e trampolieri, di rilevante interesse è la presenza del germano o anatra selvatica. Sulle sue sponde è stata segnalata anche la presenza della lontra.

Cenni archeologici.
Il lago Cecita custodisce un incommensurabile patrimonio archeologico venuto alla luce pochi anni fa. L'attività di scavo è iniziata nel 2004 e sono stati scoperti importantissimi reperti in tutta la valle del Mucone. Antichissime testimonianze, sulle rive del lago, risalgono all'uomo di Neanderthal.
Tra la fine del neolitico e l'inizio dell'età del rame (3800-3300 a.C.), tutta la Sila venne occupata da insediamenti di agricoltori e pescatori che sfruttavano le antiche conche lacustri (Arvo e Cecita) per un caratteristico metodo di pesca con la rete. Ulteriori testimonianze risalgono all'antica età del bronzo (Ampollino e Cecita).
Il più importante insediamento di età greca, in Sila, è costituito dal santuario scoperto - a breve distanza da Camigliatello Silano - nel lago Cecita (VI-III secolo a.C.); altri scavi hanno messo in luce un insediamento di età romana dedicato all'estrazione e lavorazione della pece, attivo tra il III secolo a.C. ed il III secolo d.C. Nel mese di settembre del 2017, a causa della siccità che ha provocato l'abbassamento delle acque, sono stati ritrovati sulla sponda destra in località S. Lorenzo del comune di Spezzano della Sila resti mandibolari, dentari e l'omero di un rarissimo esemplare di mammut, nello specifico elephas antiquus cugino del mammut africano che ha abitato l'Europa circa 700 mila anni fa. 

Fonti.
Tutti i dati tecnici del lago e degli impianti idroelettrici riportati in questa Voce sono tratti dai seguenti opuscoli pubblicati nel 1951 in occasione dell'inaugurazione delle opere in questione:


"
"Milizia per la difesa antiaerea territoriale

La Milizia per la difesa antiaerea territoriale (DICAT), istituita in Italia con Regio decreto legge del 18 febbraio 1930, aveva il compito di predisporre, in tempo di pace, e di attuare in tempo di guerra unitamente alle unità contraeree delle altre forze armate, la difesa del paese da attacchi aerei nemici.

Storia.
Questa specialità della MVSN nasce il 16 aprile 1927 con la denominazione di ""Milizia artiglieria contraerei""; dal 1930 venne ridenonominata ""Milizia per la Difesa Aerea Territoriale"", abbreviata in ""MDAT"", poi in ""Milizia per la Difesa Controaerea Territoriale"", abbreviato prima in ""MDCAT"", poi in ""MDICAT"". Nel 1935 era articolata su 14 Legioni e 10 Coorti autonome, poste alle dipendenze, insieme alla Milizia per la difesa costiera (M. DACOS), dell'Ispettorato, poi ""Comando della M. Di.C.A.T. e da Cos."". La milizia partecipa alla Guerra d'Etiopia fornendo il personale per tutte le batterie sommeggiate da 65/17 in forza alle Legioni CC.NN., mentre diverse migliaia di sue Camicie Nere combatterono come fanti nei battaglioni CC.NN. Nel 1939 il comando assunse il nome di ""Comando Milizie Controaerei ed Artiglieria Marittima"" e la MDICAT venne riorganizzata su 5 Comandi di gruppo di Legioni DICAT con a disposizione 22 Legioni in Patria e 4 nelle colonie, ognuna delle quali armava un certo numero di batterie sparse sul territorio dell'Impero. La MDICAT, che al 10 giugno 1940, data dell'entrata in guerra inquadrava 85.000 uomini, cambio per l'ultima volta denominazione in Milizia Artiglieria Contro Aerei, MACA nel codice telegrafico. Per tutta la durata della seconda guerra mondiale, la milizia difese accanitamente il territorio nazionale dalle incursioni alleate, in collaborazione con la Regia Aeronautica.

Organizzazione.
L'arruolamento degli ufficiali veniva effettuato tra gli ufficiali di artiglieria del Regio Esercito non soggetti alla mobilitazione in caso di guerra; la truppa era costituita da volontari esenti da obblighi militari, giovani non ancora chiamati alla leva, da personale delle classi anziane, da mutilati e reduci della Grande Guerra e da ciechi impiegati, per il loro udito affinato, all'ascolto agli aerofoni. Il personale, normalmente in congedo, veniva periodicamente richiamato in servizio per l'addestramento e per le manifestazioni del Regime. Per la disciplina dipendeva dal ""Comando Generale della Milizia Volontaria per la Sicurezza Nazionale"", per l'addestramento e per l'impiego dai Comandi di Corpo d'armata o di Isola. In caso di mobilitazione, o quando sia necessario per la sicurezza dello Stato, la milizia passava alle dipendenze del Ministero della Guerra, agli ordini del Comando Supremo.

Uniforme.
Il personale della MACA vestiva l'uniforme grigioverde della MVSN, con gambali in cuoio nero e bandoliera di cuoio marrone. Si distingueva per le filettature gialle arancio dei fregi e delle controspalline. Le fiamme nere sul bavero erano anch'esse filettate del giallo arancio tradizionale dell'arma di artiglieria, con i fascetti littori in luogo delle stellette delle Regie Forze Armate. I copricapi della specialità erano il fez nero ed il berretto rigido, mentre i reparti MDICAT di frontiera usavano il cappello alpino senza nappina e senza penna (la cosiddetta ""vedova"").

Il fregio era costituito da un fascio littorio su due cannoni incrociati sormontato dalla stella d'Italia. Nel tondino nero posto sotto ai cannoni era riportato il numerale romano del reparto.



"
"Vincenzo Puccio

Proveniva da Palermo ed entrò nella famiglia mafiosa dei Ciaculli nei primi anni settanta, comunque come molti altri membri di quella particolare famiglia opera in stretto rapporto con i Corleonesi.

È stato arrestato la sera del 4 maggio 1980 in flagranza di reato per l'omicidio del capitano Emanuele Basile, assieme a Giuseppe Madonia e ad Armando Bonanno, e poi assolto dopo un travagliato iter giudiziario (ma è stata poi stabilita con certezza la loro colpevolezza).

Fu anche probabilmente coinvolto nell'omicidio del giornalista Mario Francese il 26 gennaio 1979, di Cesare Terranova, magistrato ucciso a Palermo il 25 settembre 1979, e in molti altri delitti degli anni 70. Puccio è stato ucciso l'11 maggio 1989 mentre era detenuto al carcere dell'Ucciardone: il killer Giuseppe Marchese gli fracassò la testa nel sonno con un colpo di padella in ghisa. Ad ordinare l'omicidio fu il siciliano boss Totò Riina perché Puccio si stava organizzando con alcuni picciotti per prendere il potere assoluto di Cosa nostra che era nelle mani di Riina.
"
"Fara Filiorum Petri

Fara Filiorum Petri (""La Farë"" in dialetto locale) è un comune italiano di 1.956 abitanti della provincia di Chieti, nella regione Abruzzo.

È disteso in pianura, nel cuore della Val di Foro, con il nucleo del centro storico situato a ridosso di un piccolo e isolato colle circondato da tre fiumi: il Foro, la Vesola Sant'Angelo e la Vesola San Martino.

Il toponimo di origine longobarda, che significa ""terra dei figli di Pietro"", colloca la fondazione del comune al periodo della dominazione di tale popolazione germanica, tra il VI e l'VIII secolo d.C.

il comune appartiene all""'Unione dei comuni della Valle del Foro"".

Geografia fisica.
Territorio.
Fara Filiorum Petri è situata alle porte del Parco Nazionale della Majella, immersa nel verde delle colline e delle campagne coltivate. Il comune è posto ai piedi della Majella, una delle montagne più alte dell'appennino italiano. L'altitudine del centro storico, al livello della casa comunale, è di 227 m (ma si toccano i 438 m nella frazione Colli e i 135 m nella frazione Piane, per un'escursione altimetrica di 303 m).

Il paese è solcato da 3 fiumi: il fiume Foro, nascente a Pretoro, la Vesola Sant'Angelo, nascente da Roccamontepiano, che finisce con l'affluire nel fiume Foro presso la frazione Giardino; e la Vesola San Martino, nascente da Guardiagrele, che finisce con l'affluire nel fiume Foro nella frazione Giardino.

Nella frazione Piane e nella frazione Madonna del Ponte, entrambe poste nella prima cintura del centro, sono inoltre presenti due laghi (di origine artificiale), ricchi di fauna ittica, costruiti con alcuni argini posti al fiume Foro.

Vi sono anche i Calanchi, osservabili sul dorsale nord della frazione Colli, formazioni geologiche di argilla sul modello dei ""canyon"" americani, ossia a spigoli molto vivi e brulli.

Il centro abitato è situato a circa 20 km da importanti località balneari quali Francavilla al Mare e Ortona e dal capoluogo di provincia Chieti. Altresì è possibile, percorrendo solamente 10–15 km, trovarsi in importanti località montane e sciistiche, rispettivamente Bocca di Valle (Guardiagrele) e Passo Lanciano (Pretoro).

Clima.
Il clima si può definire mediterraneo di tipo temperato-collinare, anche se notevoli sono l'influsso mitigatore del mare e l'influsso fresco della montagna.

Il mese più freddo è gennaio, le cui notti abbassano quasi sempre il termometro sotto lo zero, anche di diversi gradi. Nella stagione invernale sono frequenti le nevicate, anche abbondanti, superiori al mezzo metro, e frequentissime sono le gelate mattutine e le giornate uggiose. Il freddo proviene principalmente da venti siberiani spiranti da est. La stagione fredda farese ha inizio all'incirca verso fine settembre, per protrarsi almeno fino alla seconda metà di maggio. Considerata la latitudine e il territorio, si può dire che gli inverni faresi sono incredibilmente rigidi e persistenti, con possibili nevicate anche fino al mese di aprile.

Il mese più caldo è luglio, con temperature che di giorno al sole possono talvolta raggiungere i 40 gradi, temperature aggravate dal forte tasso di umidità che quasi sempre le accompagna. Il caldo è portato essenzialmente e sempre più spesso dall'anticiclone subtropicale africano, sempre meno invece dall'anticiclone delle Azzorre. Durante le notti estive la minima raramente scende sotto i 20 gradi, rendendo afoso anche il periodo dedicato al riposo.

La stagione delle piogge, che si protrae da settembre a maggio, reca abbondanti precipitazioni, dell'ordine di 10-12 giorni di pioggia mensili. Durante la stagione estiva invece le piogge cadono più di rado, ma quando accade scendono sotto forma di violenti nubifragi, non di rado accompagnati da grandine e forte vento. Il totale di precipitazioni annue si aggira sui 1 000 mm.

I venti provengono principalmente o da ovest, sotto forma di Libeccio che per effetto stau scende dalle montagne sotto forma di vento caldo, oppure da est sotto forma di Grecale, freddo, proveniente dal mare nella stagione invernale. Lo Scirocco, caldo, recante piogge, può manifestarsi durante tutto l'anno.

I valori di umidità sono alti durante tutto l'anno. Nella zona collinare del paese l'umidità è lievemente minore.

Origini del nome.
""Fara"" è un termine di origine longobarda indicante un gruppo, costituito da famiglie e da individui imparentati, in cui era diviso il popolo longobardo. Lo stanziamento dei Longobardi avveniva per Fare, veri e propri organismi politico-militari, il cui nome indicava anche il territorio abitato dal gruppo. Vi è inoltre la devozione longobarda a santa Fara. Ne sono testimonianza i vari comuni che ancora oggi in Italia portano questo nome.

Il nome del paese originariamente era solo ""Fara"". Varie sono le tesi sulla successiva aggiunta di ""Filiorum Petri"". Una delle più accreditate è quella che la fa risalire alla presenza di monaci celestini nel ""convento di Sant'Eufemia"". Questi monaci infatti si facevano chiamare ""Figli di Pietro"" (Pietro era il nome del fondatore, san Pietro Celestino). Per distinguere il paese dalle altre ""Fare"" si iniziò a chiamarlo Fara dei Figli di Pietro (""Filiorum Petri"" in latino)

Storia.
La particolare posizione ""arroccata"" del centro del paese fa intuire la sua antica origine, risalente al periodo altomedievale. Furono i longobardi a fondare il primo nucleo, scegliendo la zona in base ai classici fattori quali posizione facilmente difendibile, nonché vicinanza di un corso d'acqua. Il nucleo, da accampamento, grazie alla posizione favorevole, divenne sede di artigiani, coltivatori e pastori.

Intorno all'anno 1000 l'influenza dei monaci benedettini del monastero di Montecassino incominciò a farsi sentire e, tramite la vicina ""abbazia di San Liberatore"", a Majella, i monaci benedettini avevano su Fara potere temporale e spirituale. Ne sono testimonianza il convento sito a Sant'Eufemia risalente a questi anni e la Chiesa di San Salvatore, costruita sui resti di un castello del III secolo d.C.

Nel 1300 Fara passò sotto il potere della Contea di Manoppello retta dai conti Orsini, pur persistendo ancora la presenza benedettina. Risale a questo periodo la ""chiesetta di Sant'Agata"".

Dopo il 1500, a causa delle guerre franco-spagnole, Fara passò dal potere degli Orsini sotto al potere dei Colonna per ordine del re di Spagna. È durante questo periodo che Fara ricevette oltre 100 reliquie di santi e addirittura una scheggia della croce di Cristo, reliquie che tuttora sono gelosamente conservate nella parrocchia di San Salvatore. Questo a testimonianza di quanto il paese fosse centro importante di religiosità sotto i benedettini.

Nel 1800 con la caduta dei Colonna (per mano di Giuseppe Garibaldi) per Fara finì il periodo del feudalesimo.

Nei primi del Novecento hanno inizio grandi lavori di urbanizzazione. La nota banda locale si esibisce a Vienna, nel 1899, guidata dal maestro Giuseppe Dell'Orefice. È di questi anni anche la nascita della tradizione delle ""Farchie"" così come la conosciamo oggi. Il grande boom fu duramente messo alla prova dai due conflitti mondiali dai quali Fara uscì quasi totalmente distrutta e contò centinaia di vittime. Nel secondo dopoguerra Fara conobbe un altro boom (localmente chiamato il ""miracolo farese"") che le fece assumere il ruolo di paese guida di tutta la Val di Foro, ruolo che tuttora saldamente mantiene, grazie anche a imponenti impianti industriali e a un notevole sviluppo demografico e residenziale.

Monumenti e luoghi d'interesse.
Architettura religiosa.
Chiesa della Madonna del Ponte.
Situata nel quartiere Madonna del ponte, questa chiesa è stata costruita nel 1634. La facciata è in stile neoclassico con 4 paraste doriche che la suddividono in tre parti. Il portale centrale è sormontato da un timpano curvo, mentre i laterali da timpani triangolari. Al suo interno vi è un affresco del XV secolo raffigurante una Madonna con Bambino. Fu particolarmente frequentata dopo il miracolo avvenuto al vescovo di Lanciano. È dedicata alla Madonna, il ponte a cui si riferisce è situato poco vicino alla chiesa.

Chiesa di San Rocco.
È situata appena fuori al centro storico, lungo la via che conduceva ai mulini. È una chiesa non molto grande e a pianta rettangolare. All'interno si trovano degli affreschi di Francesconi di Rapino realizzati nella prima metà del XX secolo. È dedicata a San Rocco.
Chiesa di Sant'Antonio abate.
Situata nel quartiere Sant'Antonio, risulta già esistente nel 1365. È a navata unica. Un'epigrafe posta all'interno attesta che fu restaurata nel 1904. Nell'interno vi sono le statue di Sant'Antonio abate e Sant'Agata.Nella metà del 1800 venne edificato nel piazzale adiacente la chiesa il cimitero monumentale.

Chiesa di Sant'Antonio abate ai colli.
Edificata nel 1947. Fu costruita sul luogo dove avvenne il miracolo che protesse il paese dall'invasione francese del 1799. La tradizione vuole che nei pressi della chiesa vi era un boschetto di querce, dieci delle quali avevano sempre lo stesso diametro del fusto. Inoltre si racconta che durante la seconda guerra mondiale dai tedeschi fu intimato a una famiglia del posto di sfollare, però il carro trainato dai buoi, in viaggio verso Chieti, si fermò proprio in questo posto perché i buoi si inginocchiarono, allora la famiglia tornò indietro a casa e miracolosamente non accadde loro nulla, tutto questo fu ritenuto miracolo di Sant'Antonio abate e per ringraziamento, sia per quest'ultimo fatto, sia per la leggenda delle querce, sia per il miracolo del 1799, venne costruita questa chiesa nel 1947, appena conclusa la guerra. Davanti al piazzale di questa chiesa infine ogni 25 anni vengono bruciate le Farchie, sempre in onore al santo.

Monastero e Chiesa di Sant'Eufemia.
È il complesso religioso più antico di Fara. La chiesa fu fondata, insieme all'omonimo monastero, nel 1004 da sant'Aldemaro di Capua. Dal 1060, anno in cui avvenne la donazione ad opera di Papa Niccolò II, fino al XVII secolo il monastero dipese dall'Abbazia di Montecassino. Attualmente l'edificio del monastero è allo stato di rudere: ne rimangono solo il perimetro murario con l'abside e l'arcone gotico dell'ingresso, mentre la chiesa annessa è regolarmente visitabile e di tanto in tanto vi si svolgono le funzioni. È dedicata a Sant'Eufemia.

Chiesa di Sant'Agata.
Questa chiesa, dedicata a Sant'Agata, è situata appena imboccata la via per i colli. Essa risale al XIV secolo. Gran parte di essa fu demolita agli inizi del XX secolo.. Oggi di essa rimane una piccola e caratteristica chiesetta, ricca di interesse storico-religioso. In origine doveva essere veramente bella, e viene così descritta da un anonimo osservatore e critico d'arte dell'epoca: 
""La chiesolina campestre di Fara quasi distrutta, va notata per un pregevole portale trecentesco di semplice fattura, di proporzioni eleganti, che ne formava l'unico ornamento. Forme slanciate, organismo gotico ridotto alla più semplice espressione, arco acuto nella lunetta e nell'archivolto sovraccaricato di un timpano sporgente, sono le note caratteristiche del portale, ove l'ornamento è distribuito con grande parsimonia. Mancano le colonnine cordonali accantonate nel risaltare delle spalle, che invece sono guarnite di gusci e bastoni, talvolta compiuti da piccoli congedi. Larghe foglie di palma occupano il sottarco a scivolo e punte di diamante gli spigoli laterali del frontone. I capitelli sono costituiti di un grande guscio posto al di sotto di un listello, l'architrave è nudo, e la lunetta contornata da un bastone mostrava la Vergine col Bambino attribuita a maestro Nicola Gallutio et filio Joanne, che nel 1438 per ordine dei conti Orsini abbellito di pitture e di sculture le chiese di Sant' Agata e Sant'Eufemia.""

Chiesa di Santa Maria di Cryptis a Grotta del Colle.
I resti dell'antica chiesa (XI secolo), si trovano nella Grotta del Colle, al confine tra Fara, Rapino e Pretoro.

Chiesa Parrocchiale di San Salvatore.
È la chiesa principale di Fara, situata in piazza. È di origine alto-medievale. Risale all'XI secolo. L'interno è a impianto benedettino a tre navate di cui una, successivamente, è stata trasformata in portico. Parte dell'edificio (l'interno e parte della facciata) sono stati ricostruito nel XVIII secolo. La navata centrale è a copertura piana del XX secolo sostituita alle capriate originarie. Le navate laterali sono con volte a crociera. La facciata, barocca, è incompleta. Il portale è in pietra scolpita e lesene con capitelli a mensole che sorreggono un architrave e un medaglione. All'interno vi erano le statue di Sant'Antonio abate e di San Benedetto, entrambe del XIII secolo, e un bassorilievo in terracotta raffigurante una Madonna in trono con Bambino, ora conservati al Museo Diocesano di Chieti. La croce processionale è di Nicola da Guardiagrele. All'interno di tale chiesa sono inoltre conservate le reliquie. Il campanile è in parte medievale e in parte (la sommità) barocco (del XVIII secolo) con modanature e cornici in mattone scolpito.



Società.
Etnie e minoranze straniere.
Al 31 dicembre 2016 gli stranieri residenti nel territorio comunale assommavano a 146 (il 7,4% del totale degli abitanti).
Gli stati con il maggior numero di residenti erano (Dati ISTAT al 31 dicembre 2016):


Religione.
La maggior parte della popolazione è di religione cattolica. Tuttavia a causa della forte immigrazione degli ultimi anni si è avuto un aumento delle religioni musulmana e ortodossa, senza comunque la presenza di luoghi di culto non cattolici. Forte nel territorio comunale la presenza di atei e agnostici, specie tra i più giovani.

Lingue e dialetti.
 Il dialetto locale fa parte della grande famiglia dei dialetti cosiddetti ""napoletani"", ossia quelli definiti dagli studiosi come ""meridionali intermedi"": essi si estendevano, al tempo del Regno di Napoli fino al confine di tale regno, ossia nelle due provincie dell'Abruzzo Ulteriore e dell'Abruzzo Citeriore, e quest'ultimo territorio era quello di cui Fara faceva parte. La tipica assonanza napoletana viene colta ad esempio nell'usanza di raddoppiare le consonanti delle parole (ad es. ""facciamo"" diventa ""facémm"" o ""parliamo"" che diventa ""parlémm"", fenomeno non molto diffuso nelle aree limitrofe, come Chieti, Bucchianico o Guardiagrele, in cui i verbi in questione sono resi rispettivamente come ""facém"" e ""parlém""). Altre assonanze tipiche del napoletano si riscontrano nella terminologia, ad esempio bambino diventa ""'uaglion"", oppure giocare diventa ""pazzià"", forme diffuse un po' in tutto l'Abruzzo. Per rafforzare l'identità dialettale sovente nel paese vengono organizzate manifestazioni in lingua locale, che radicano la conoscenza del parlato degli avi anche nei giovani.


Cultura.
Istruzione.
Scuole primarie e secondarie.
Fara ha sempre avuto una lunga tradizione di strutture scolastiche e di eccellenza nell'insegnamento, a testimonianza di ciò la sede della direzione didattica è nei confini comunali, nella frazione Forma, dietro l'ufficio postale, e a essa fanno capo numerose scuole del circondario; inoltre dato l'ampio sviluppo delle strutture didattiche faresi, numerosi comuni limitrofi hanno deciso di chiudere le proprie strutture per far confluire negli istituti di Fara gli studenti, contribuendo all'ulteriore sviluppo del plesso farese. Il plesso scolastico è tutto raggruppato nella frazione San Nicola, ben collegata a mezzo scuolabus, e consta delle seguenti strutture didattiche:
Inoltre è da segnalare come fino agli anni '80 era attivata, sempre nella frazione San Nicola, una scuola secondaria di 2° grado, del tipo Istituto professionale, a conduzione privata (era retta dal parroco di Fara). La chiusura di tale struttura è da ascriversi allo sviluppo di agevoli vie di comunicazione che hanno permesso agli studenti di frequentare le scuole della vicina Chieti, dove sono presenti scuole secondarie di 2º grado di ogni tipo e l'università.

Biblioteca comunale.
Fara dispone anche di una biblioteca comunale, sita in pieno centro storico in un palazzo antico, che dispone di un ingente numero di volumi, tanti anche di interesse storico. Inoltre nella biblioteca sono conservati l'intera collezione di volumi dell'esimio cittadino Fernando De Ritis (vedi la sezione Cittadini illustri) e tutti gli atti notarili relativi al territorio comunale dal 1700 a oggi. Periodicamente nella biblioteca si organizzano incontri culturali, letture, corsi di inglese e informatica, concorsi letterari e pittorici.

Geografia antropica.
Frazioni.
Brecciarola, Campolungo, Colle Anzolino, Colle Pidocchioso, Colle Pretoro, Colle San Donato, Colli Centro, Crepacce, Fara Centro, Focaro, Forma, Fonzoni, Fraderna, Giardino, Madonna del Ponte, Mandrone, Orticelli, Pagnotto, Piane Della Masseria, Piane-San Giacomo, Ruzzi, San Nicola, Sant'Antonio, Sant'Eufemia, Sotto Le Ripe, Sotto Le Vigne, Valli, Vicenne.

Economia.
Lo sviluppo economico di Fara Filiorum Petri è favorito dalla vicinanza dei corsi d'acqua, dal territorio pianeggiante e dalla presenza di buone vie di comunicazione locali, e di collegamento con Chieti e Pescara (la SS81 Piceno Aprutina). È inoltre posta in posizione centrale rispetto ai centri minori di Rapino, Pretoro, Roccamontepiano, Casacanditella, San Martino sulla Marrucina e Vacri.

Agricoltura.
Molto sviluppata l'agricoltura; si segnalano vigneti e uliveti, nonché le classiche colture mediterranee quali pomodori, patate e soprattutto cipolle, di cui Fara Filiorum Petri ha una lunghissima tradizione di coltura, tanto da essere definita ""Fara cipollara"" dagli abitanti dei paesi limitrofi. Esiste anche una festa denominata ""Fara Cipollara"", svolta in estate a menzione di questa. La cipolla coltivata a Fara è la Cipolla piatta di Fara Filiorum Petri DOP. Affidata un tempo tutta alla forza di braccia, attualmente l'agricoltura farese può contare su una modernizzazione all'avanguardia.

Le campagne sono organizzate sul modello delle Pianura Padana, ossia grandi masserie ben separate tra loro, con terreni divisi secondo varie colture, e lavorati con i più moderni mezzi meccanici e chimici, in modo da garantire un export costante e non influenzato dal clima. Rivestono importanza sovralocale le produzioni del liquore Punch, del vino Chardonnay e dell'olio Colline Teatine. Nel territorio di Fara Filiorum Petri infine passa il Tratturo Centurelle-Montesecco, l'antica strada dove i pastori, all'inizio dell'autunno, passavano con le loro greggi dirigendosi dai freddi monti aquilani verso il Tavoliere delle Puglie per poi ripercorrere il percorso inverso in primavera. Tale tratturo è stato fortemente rivalorizzato dal comune di Fara, con possibilità di visitarlo e di percorrerlo sia a piedi sia a cavallo.

Industria.
Da rilevare stabilimenti dedicati alla metallurgia, alla lavorazione di materie prime e alla costruzione di pezzi di ricambio, anche per importanti multinazionali come la Honda e la Sevel. Per 25 anni Fara Filiorum Petri ha ospitato anche lo stabilimento della Coca Cola.
Il vero motore economico del centro resta tuttavia la piccola-media impresa e l'artigianato, con la presenza di una moltitudine di fabbriche, spesso a conduzione familiare, specializzate nella produzione di scarpe, vestiti, mobili e lavorazioni artistiche del legno e numerose industrie enogastronomiche. Fara è famosa anche e soprattutto per il pastificio Majella, attivo ormai da tanti lustri, che esporta sia in Italia sia all'estero. Inoltre in tempi più recenti Fara si è specializzata anche nella lavorazione del ferro battuto, di cui sono presenti sul territorio numerose fabbriche. Sul territorio di Fara sono infine presenti gli enormi fabbricati della STI (società trasporti industriali) S.p.a. dotata di un ingente numero di camion che si occupano di trasporti di merce industriale in tutto il mondo.

Turismo.
Fara è famosa per le bellezze che adornano il centro storico, i palazzi, la Parrocchiale e le numerose chiese e reliquie. La vocazione al terziario e commerciale di Fara è testimoniata anche dal mercato comunale secolare (nacque nel 1909 da un'idea dell'allora sindaco Gian Battista Sigismondi) che si svolge per le vie del centro ogni mercoledì. Visto il grande boom avuto dal mercato, sempre più spesso si organizzano anche mercati al di fuori del classico giorno mercoledì e soprattutto svolti di sera, durante la quale le luci del borgo donano al mercato un fascino antico.

Il turismo dell'arte si rivolge allo stile che decora gli storici palazzi ottocenteschi e rinascimentali del centro storico: palazzi in stile liberty, arte barocca, capitelli, colonne e decorazioni in stile rococò. È inoltre presente una biblioteca ricca di volumi storici, risalenti anche a prima dell'anno 1000.

Il turismo religioso è altrettanto sviluppato con la presenza della chiesa di San Salvatore e ben altre sei chiese, tutte risalenti al XII-XIII secolo. Nella chiesa di San Salvatore sono inoltre conservate 100 reliquie, tra le quali una scheggia attribuita alla croce di Cristo.

Per concludere il turismo enogastronomico e le manifestazioni organizzate: la presenza di numerosi prodotti tipici quali ""li caviciun"" e ""lu serpenton"" e la presenza della feste delle Farchie.

Infrastrutture e trasporti.
Strade.
Il territorio comunale è interessato dalla Strada statale 81 Piceno Aprutina e dalla Strada statale 263 di Val di Foro e di Bocca di Valle.

Mobilità urbana.
I trasporti interurbani di Fara Filiorum Petri vengono svolti con autoservizi di linea gestiti da ARPA

Amministrazione.
Nella tabella sono elencati i Sindaci di Fara Filiorum Petri dal 1800 a oggi. Per i sindaci del 1800 viene riportata solo l'esatta successione alla carica di primo cittadino, senza lassi sempre puntuali in cui tale carica si è esplicata, per mancanza di fonti certe.


Sport.
Ha sede nel comune la società di calcio Faresina, che ha disputato campionati dilettantistici regionali. Disputa gli incontri allo stadio ""Luigi Vetrini"".


"
"Cuore di tenebra

Cuore di tenebra (Heart of Darkness) è un racconto dello scrittore polacco-britannico Joseph Conrad sulla storia del viaggio per risalire il fiume Congo nel ""Libero Stato del Congo"", al centro dell'Africa, da parte del narratore Charles Marlow. Egli racconta agli amici la sua avventura, a bordo della sua imbarcazione, la ""Nellio"", ancorata in un'ansa del fiume Tamigi, a valle di Londra. Questa ambientazione fornisce la cornice narrativa per raccontare la realtà dei fatti sulla sua ossessione verso il commerciante di avorio ""Kurtz"", che abilita Conrad a tracciare un parallelismo tra Londra e l'Africa come luoghi d'oscurità.

Nell'opera dell'Autore è centrale l'idea che ci sia poca differenza tra i popoli civilizzati e quelli cosiddetti selvaggi, avanzando questioni sull'imperialismo e il razzismo.

Fu pubblicato dapprima in tre puntate - sui numeri di febbraio, marzo e aprile 1899, Vol. 165 - della scozzese ""Blackwood's Magazine"" per celebrare la millesima edizione della rivista; nel 1902 apparve in volume, nella raccolta ""Gioventù e altri due racconti"" (""Youth, a Narrative and Two Other Stories"").

Trama.
Cinque membri dell'equipaggio dello yacht ""Nellie"" attendono la marea favorevole per poter prendere il largo. È sera, uno di loro, un maturo marinaio di nome Marlow, prende la parola e comincia a raccontare di un viaggio che molti anni prima aveva fortemente voluto per entrare in contatto con l'Africa nera. Più avanti, Marlow avrebbe ricordato la passione che, fin da bambino, nutriva per le carte geografiche: in particolare per quella del continente africano, ancora misterioso e pieno di fascino.

Di ritorno da uno dei suoi viaggi in Estremo Oriente, un giorno, nella vetrina di un negozio, aveva visto quella carta. La cosa che più l'aveva colpito era il percorso di un grande fiume «somigliante a un immenso serpente srotolato, con la testa nel mare...la coda perduta nelle profondità del territorio». Era il fiume del viaggio che di lì a poco avrebbe intrapreso. Addentratosi nel fiume Congo - anche se i nomi del fiume, dei luoghi e della foresta non sono mai esplicitati - in un lungo itinerario, a bordo di uno sgangherato vaporetto, dalla costa al centro, al luogo nel quale la coda del serpente si perde, Marlow compie una discesa in un'oscurità ben più profonda della funerea oscurità che avvolge il Tamigi, dove almeno i fanali permettono di individuare navi, il porto perduto nella nebbia, conducendo lo sguardo a un paesaggio conosciuto. Il battello di Marlow affonda invece in un paesaggio sempre più ignoto. Egli giunge alla sede della Compagnia - in realtà un cumulo di baracche - che lo ha assunto, i cui interessi sono basati sul commercio di avorio. Il posto è inospitale ed inefficiente, gestito da equivoci personaggi: il male, i cui delitti sono disseminati nelle varie stazioni del percorso, assume le connotazioni di misteri inesplicabili. Tutti sono invidiosi di Kurtz, il misterioso uomo bianco, il quale appare l'unico in grado di procurare ingenti e costanti quantitativi del prezioso avorio.

Su Kurtz le leggende maligne fioriscono, si aggrovigliano; la sua base, vera destinazione di Marlow, è molto all'interno dell'inestricabile e malsana foresta pluviale ed è raggiungibile solo via fiume. Marlow parte quindi, a bordo di un rattoppato battello a vapore con altri coloni e indigeni cannibali, assunti e pagati con un sottile filo d'ottone lungo non più di trenta centimetri. Nella notte risale faticosamente il fiume: domina l'ombra delle rupi lunari, il suono cupo dei tamburi nascosti, quasi un viaggio nell'Ade, come diranno molti critici. Marlow ha l'impressione di percorrere il tempo e il paesaggio preistorico, ma anche nella preistoria della mente.

Giunto a destinazione, scopre che la base di Kurtz è luogo di misfatti atroci. Gli occupanti del battello si scontrano con la primordiale ostilità degli indigeni, i quali hanno divinizzato Kurtz, soggiogati dal suo aspetto, dalla sua determinazione feroce e soprattutto dalla sua voce, anche se ora Kurtz è molto malato, quasi in fin di vita. Marlow rimane affascinato dal personaggio senza essere in grado di darsi alcuna spiegazione razionale. L'unica cosa da fare in quel frangente è catturare Kurtz. Cosa che avviene non senza difficoltà. Nel viaggio di ritorno, Kurtz muore, ma prima di spirare pronuncia le sue due sole parole nel racconto: «L'Orrore! L'Orrore!», e consegna a Marlow un pacco contenente delle lettere e la foto di una giovane donna.

Marlow, rientrato a Londra, va a incontrare la vedova di Kurtz; lei si ritiene tale, pur essendo stata solo la fidanzata. Ma non ha il coraggio di svelarle la vita malvagia condotta dall'uomo, da lei idolatrato e rimpianto. Preferisce mentirle, dicendo che le ultime parole di Kurtz furono per lei.

Stile.
Fortemente rappresentativa dello stile di Conrad e delle sue suggestioni, la giungla pare animarsi, custodendo un fitto mistero. La figura selvaggia di Kurtz possiede un potere ipnotico e stranito, che talvolta ispira pietà. Le storie che si incontrano in ""Cuore di tenebra"" sono ispirate al viaggio compiuto da Conrad nel 1890 a bordo del vaporetto ""Roi des Belges"" lungo il fiume Congo e i personaggi sono ritratti di figure realmente esistite e incontrate in tale occasione. È probabile che Kurtz rappresenti non solo un agente della Compagnia di nome Klein, morto sul vaporetto, ma anche il carattere di altri avventurieri lì incrociati.

Adattamenti.
Al racconto di Conrad è liberamente ispirato il film ""Apocalypse Now"" di Francis Ford Coppola, ambientato però in Vietnam al tempo della seconda guerra, che vide il coinvolgimento degli USA.

I parallelismi con il romanzo introdotti nel film sono numerosi. La storia vede, in entrambi i casi, la risalita di un fiume alla ricerca di un personaggio di nome Kurtz, che in ""Apocalypse Now"" è però un ex-colonnello che il protagonista ha l'incarico di uccidere. È anche presente l'attacco con le frecce alla barca, prima di giungere alla destinazione della spedizione. Kurtz mantiene inoltre le altre caratteristiche del Kurtz di Conrad, tra cui l'assoggettamento degli indigeni alla propria persona.

Anche il Kurtz di Coppola, nel suo monologo finale, mostra peraltro di aver commesso l'errore fondamentale del Kurtz di Conrad: il colonnello impazzito non si interroga ormai più sui fini del suo agire (e quindi coerentemente non ammette di poter essere giudicato), ma si limita ad usare la sua onnipotenza per perseguire con qualunque mezzo i fini che ha deciso di perseguire. Anche qui emerge dunque - come in Conrad - la critica al nocciolo della cultura occidentale, che - a prescindere dal fine che dice di volta in volta di voler perseguire - in realtà si fonda sulla pura volontà di potenza che trascina l'occidente a voler dominare tutto senza neppure sapere perché. La differenza principale tra i due protagonisti è che il Kurtz di Conrad accetta di fuggire e muore di morte naturale rendendosi conto forse davvero solo all'ultimo momento dell'orrore della sua vita.

Il colonnello di Coppola si era invece già reso conto dell'orrore che si cela nella volontà di potenza (l'illuminazione di cui parla nel suo monologo dopo la vicenda dell'amputazione da parte dei Vietcong delle braccia dei bambini vaccinati dagli americani) e dunque - avendo aderito consapevolmente a quell'orrore - si lascia uccidere. Ma che senso ha il lasciarsi uccidere se non si accetta di essere giudicati? Forse il colonnello ha compreso che la morte è l'unica conseguenza inevitabile e certa, l'unico destino possibile e pertanto inevitabile, del nulla rappresentato dalla volontà di potenza, qualunque sia l'ideale con cui si pretende di riempirla. Di qui ""l'orrore"". Ma c'è di più: forse Coppola, rispetto a Conrad, suggerisce anche che la cultura della volontà di potenza, oltre che ""necessariamente eterodistruttiva"", è in fin dei conti anche ""intrinsecamente autodistruttiva"". In questa lettura, il finale del film in cui l'assassino di Kurtz diventa il nuovo Kurtz, si presta bene ad un'altra metafora filosofica: la volontà di potenza dell'occidente, per continuare a sopravvivere ai mutati contesti storici, deve lasciare indietro un fine vecchio, giudicandolo sbagliato ed eliminandolo essa stessa, ma solo per potervi sostituire un fine nuovo ritenuto ""più giusto"": mentre in realtà si tratta di un gioco delle apparenze che serve solo a perpetuare la volontà di potenza, unico vero tratto distintivo della cultura occidentale moderna a prescindere dalle diverse ""maschere ideologiche"" di cui si veste.

Un film che invece si avvicina di più agli eventi trattati nel libro è ""Heart of Darkness"" di Nicolas Roeg del 1994, con Tim Roth e John Malkovich, rispettivamente protagonisti come Marlow e Kurtz

Il videogioco del 2012 è ispirato a ""Cuore di tenebra,"" e contiene numerosi riferimenti anche ad ""Apocalypse Now:"" il più evidente è di certo il personaggio del colonnello John Konrad, che ricorda in tutto e per tutto il colonnello Walter E. Kurtz. Il cognome Konrad, inoltre, è un chiaro omaggio a Joseph Conrad.


Traduzioni italiane.
Nel 2006 esce l'audiolibro letto da Claudio Gneusz (239' 12""); nel 2013 quello letto da Francesco De Gregori, per Emons.

"
"Unfaithful

Unfaithful è una canzone di Rihanna, inclusa nel suo secondo album in studio ""A Girl Like Me"". La canzone è stata scritta da Ne-Yo e dagli Stargate.

Significato.
L'artista in questa canzone dichiara apertamente di essere infedele al proprio partner e sostiene, inoltre, di sapere che quest'ultimo è a conoscenza di tale tradimento. L'artista, peraltro, quasi fosse un'omicida (""I don't want to be a murderer""), si sente colpevole e non può fare a meno di notare quanto il suo partner soffra per questo (""I see him die a little more inside"").

Video.
Il video ufficiale diretto da Anthony Mandler incomincia con un tempo ritmato e con Rihanna che si dirige verso uno specchio e comincia, con movenze molto sexy ed ammicatorie, a mostrare le sue piacevoli forme mentre si mette del lucidalabbra rosa.
Queste scene vengono alternate ad altre in cui Rihanna è seduta al tavolo di un bar e pranza con un ragazzo, successivamente quest'ultimo si alzerà ed è in questo frangente di tempo in cui Rihanna è sola al tavolo che riceve un biglietto mandatole da un suo spasimante in un tavolo nelle vicinanze, poi la canzone inizia.
Subito dopo la prima parte strumentale del brano il ragazzo si risiede al tavolo e Rihanna ha dei flashback in cui si vede lei e il ragazzo in atteggiamenti intimi, e da qui si capisce che i due sono fidanzati.
Dopo i ricordi, Rihanna uscirà da dietro una tenda e canterà la prima strofa del singolo, con l'abito nero che precedentemente preparava allo specchio.
Poi si incamminerà verso una zona ancora remota allo spettatore su di un tappeto rosso, e questa scena verrà alternata a delle mani che suonano un pianoforte (presente nella parte musicale della canzone) e a Rihanna distesa su un divano.
Poi entrerà in una stanza ed avrà subito un altro flashback sulla sua relazione con il fidanzato in cui la vediamo seduta su delle scale all'entrata di una casa mentre il ragazzo le fa delle avance poi ritorna in sé e continua a cantare, ma riaccade che le appare un altro flashback in cui però questa volta Rihanna sta camminado mano nella mano, con degli occhiali a mosca, con il suo fidanzato mentre quest'ultimo parla al telefono, poi il flashback svanisce e la cantante si avvicina ad un pianoforte e lo usa come un davanzale dove appoggiarsi e sdraiarsi mentre colui che lo suona resta ancora di ignota identità. Successivamente la scena si sposta in una stanza dove Rihanna si trova vicino alla finestra con un cellulare (già sponsorizzato nel suo precedente video) mentre scrive un SmS con un'aria spaventata mentre il suo fidanzato dorme.
Poi la scena torna in quella precedente, con la differenza che Rihanna si scosta dal pianoforte e resta in piedi a cantare, e qui si scopre che il luogo dove si trovava non era una stanza, bensì un teatro.
questa scena verrà molteplici volte alternata a quella in cui Rihanna ammicca lo spettatore su un divano e ad una in cui cammina per strada con un look abbastanza ""trash"", una bandana, una canottiera e giacchino bianchi, d'altraparte questo erano gli abiti presenti nella scena precedente.
Queste scena verrannò molto a lungo alternate fra loro, con l'aggiunta però di scene inedite come quella in cui Rihanna si trova fra i sedili del teatro.
Poi finalmente si svela l'identità del suo presunto amante, e lo si vede al bar, al comando del pianoforte e in una macchina, in cui successivamente salirà Rihanna; da qui si presuppone un tradimento, che diventerà con un fine logico dal momento che si vedrà Rihanna sedere al fianco del ragazzo e ammiccarlo mentre suona il pianoforte e dopo la vedremo in vestaglia nel letto di quest'ultimo mentre le viene in mente la sua relazione con l'altro ragazzo.
Poi la si vede in uno stato di colpevolezza mentre si strofina contro un muro bianco con un abito altrettanto bianco e nero, poi la scena si risposterà su quella in cui Rihanna è in piedi e canta con l'abito nero e poi riapparirà la scena in cui la cantante si guarda allo specchio con uno sguardo trafitto ed intenso, successivamente ci sarà un déjà vu dei luoghi in cui Rihanna era presente, ma con l'aggiunta di movenze più sexy di quelle precedenti.
Infine si vede Rihanna mentre è in procinto di abbandonare il teatro, ma la scena viene interrotta da un'altra in cui vediamo la cantante uscire da una porta con il precedente stile ""Trash"" e incontrare il suo vero ragazzo, che appoggiato ad una macchina si solleva, entrambi si abbracciano, ma alle spalle del ragazzo vediamo Rihanna con un volto dall'espressione soffrente.
Il video si conclude; da qui si evince che Rihanna tradiva il suo ragazzo con un altro a sua insaputa.

Il video ha ottenuto la certificazione Vevo.



"
"Complessità irriducibile

La ""complessità irriducibile"" è un concetto introdotto da Michael Behe nel suo libro ""Darwin's Black Box"" (""La scatola nera di Darwin"") per descrivere quei sistemi il cui funzionamento dipende dall'interazione di molte parti, tutte indispensabili.

Tale concetto è stato impiegato da Behe nella sua esposizione della teoria del disegno intelligente, come esempio di fenomeno che la teoria dell'evoluzione non sarebbe in grado di spiegare, in quanto i sistemi a complessità irriducibile non potrebbero formarsi per lenta evoluzione, ma dovrebbero necessariamente essere progettati ed assemblati tutti in una volta da un progettista intelligente.

Sebbene il concetto di complessità irriducibile sia al centro di quello creazionista di disegno intelligente, esso viene respinto dalla comunità scientifica che considera il disegno intelligente alla stregua di una pseudoscienza.

Michael Behe, un professore di biochimica alla Lehigh University, è stato il primo a sostenere che la complessità irriducibile renderebbe impossibile l'evoluzione attraverso la selezione naturale di mutazioni casuali. Tuttavia, i biologi evoluzionisti hanno dimostrato come tali sistemi possano in realtà evolvere. Ci sono infatti molti esempi documentati attraverso la genomica comparativa che mostrano come anche sistemi molecolari complessi si siano formati attraverso successive aggiunte di componenti come rivelato dalle diverse origini temporali delle loro proteine.

Nel processo del 2005 ""Kitzmiller contro la Dover Area School District"", Behe fu chiamato a testimoniare sul tema della complessità irriducibile. Nella sentenza con la quale affermava che il disegno intelligente non è scienza ma di natura fondamentalmente religiosa, la Corte ritenne che ""il sostegno del professor Behe alla complessità irriducibile fosse stata smentita in articoli di ricerca ""peer-reviewed"" e largamente respinta dalla comunità scientifica.""

Definizioni.
La definizione originaria di ""complessità irriducibile"" di Behe è:
Va notato che Behe ha fornito una seconda definizione, quella ""evoluzionistica"":
Un'altra definizione è stata formulata dal sostenitore del disegno intelligente William Dembski:
Esempi di complessità irriducibile.
Come esempio di ""complessità irriducibile"", Behe porta il caso di una trappola per topi costituita di cinque pezzi: una tavoletta di legno su cui è inchiodata una piccola tagliola; una molla al posto giusto per farla scattare; una bacchetta metallica che tiene la molla aperta; un pezzo di formaggio come esca. Behe sostiene che, sebbene la trappola sia una macchina molto semplice, la sua struttura non può essere ridotta, semplificata: non è che in mancanza anche di un solo pezzo, la trappola funzioni meno bene, al contrario essa non funziona affatto. La conclusione di Behe è che la trappola non può essersi formata a poco a poco, con aggiunte e miglioramenti, ma che la trappola è stata realizzata fin dall'inizio così, progettata interamente per uno scopo, la cattura del topo.

Behe segnala altri meccanismi che, a suo dire, la teoria dell'evoluzione non può spiegare, come la coagulazione del sangue, il sistema immunitario e il flagellum; ad ogni modo la sua affermazione non è accettata dagli scienziati. I suoi critici fanno notare come tutti gli esempi biologici da lui portati non corrispondono a meccanismi a complessità irriducibile; persino la trappola per topi potrebbe essersi formata gradualmente. In generale, nessuno degli esempi da lui portati è stato verificato come irriducibile.

La complessità irriducibile come prova a sostegno del disegno intelligente.
I sostenitori del disegno intelligente usano questo termine per riferirsi a quei sistemi biologici che ritengono non possano essere il risultato di alcuna serie di piccole modifiche. che qualunque forma meno che completa di un tale sistema non funzionerebbe affatto e pertanto non sopravviverebbe ad un processo di selezione naturale. Quindi, sistemi dotati di complessità irriducibile non possono essere spiegati dalla teoria dell'evoluzione; da ciò si dedurrebbe la necessità dell'intervento di un progettista intelligente che abbia creato la vita o comunque guidato la sua evoluzione.

Lo stesso Charles Darwin formulò la prova che avrebbe falsificato la sua teoria, esponendola ne ""L'origine delle specie"":
A questo proposito lo stesso Behe, in una intervista al quotidiano Avvenire, afferma:
Il dibattito riguardo alla complessità irriducibile tratta due questioni: se la complessità irriducibile possa essere trovata in natura e quale sarebbe in questo caso il suo significato.

La risposta della comunità scientifica.
Come quello del disegno intelligente, il concetto che mira a sostenere, il concetto della complessità irriducibile non è riuscito a ottenere alcuna notevole accettazione all'interno della comunità scientifica. Uno scrittore l'ha definita ""una strategia di resa intellettuale in piena regola"".

La riducibilità dei sistemi ""irriducibili"".
I ricercatori hanno proposto percorsi evolutivi potenzialmente vitali per i presunti sistemi irriducibilmente complessi come la coagulazione del sangue, il sistema immunitario e il flagello - i tre esempi proposti da Behe. John H. McDonald ha dimostrato come anche il suo esempio di una trappola per topi sia riducibile. Se la complessità irriducibile fosse un ostacolo insormontabile per l'evoluzione, non dovrebbe essere possibile concepire tali percorsi.



Voci correlate.
""Teorie contrarie alla complessità irriducibile""

"
"Mario Prestifilippo

È stato un membro della mafia siciliana.

Biografia.
È stato un esponente di rilievo della famiglia mafiosa di Ciaculli, detto pocket coffee, componente di un gruppo di fuoco capeggiato dal feroce Pino Greco, detto Scarpuzzedda, a sua volta ucciso nel 1985.Era molto amico di Peppuccio Di Girolamo, nonostante quest'ultimo fosse un ""ndranghettista"". Peppuccio sapeva anche negli ultimi mesi di latitanza, che Prestifilippo girasse per le vie di Palermo tranquillamente in divisa da poliziotto per non farsi riconoscere.

Ha giocato un ruolo significativo nella guerra di mafia dei primi anni ottanta ordita da Totò Riina.
Si suppone che Prestifilippo fosse agli ordini di Michele Greco, ma Greco stesso era guardato come poco più che un pupazzo di Riina.
Prestifilippo è stato ucciso a colpi di fucile automatico e fucile a pompa in un agguato tesogli da due killer in auto mentre correva per le strade di Bagheria il 29 settembre 1987 in motocicletta. È stato assassinato perché non era d'accordo con l'uccisione di Pino Greco (di cui era molto amico e suo nipote) e per questo aveva attaccato pesantemente Riina, che era il mandante dell'omicidio Greco.

Al momento della sua morte era un ricercato, sospettato di dozzine di omicidi: nello stesso giorno della sua morte, non si trovava Peppuccio Di Girolamo. Si penso' infatti che fosse stato eliminato pure lui ma invece era stato arrestato, perché sospettato del furto al Banco di Sicilia di un carico di assegni circolari, per un valore di circa due miliardi.
"
"Marianne Rosenberg

È famosa soprattutto per la sua hit ""Er gehört zu mir"" (Egli appartiene a me - numero 7 nella classifica tedesca del 1975).

Biografia.
Marianne Rosenberg è la terza dei sette figli del musicista rom, nativo della Prussia orientale e sopravvissuto al lager di Auschwitz, Otto Rosenberg, ed è cresciuta in una famiglia di artisti.

All'età di 14 anni ha vinto un concorso per nuovi talenti. Dopodiché, già l'anno successivo, ha inciso il suo 45 giri d'esordio, ""Mr Paul McCartney"", suo primo successo. Con i suoi titoli successivi ""Fremder Mann"" (Uomo straniero) ""Ich bin wie du"" (""Io sono come te""), ""Marleen"" e ""Lieder der Nacht"" (""Canzoni della notte""), queste ultime due rispettivamente quinta e sesta nella classifica tedesca nel 1976, ha raggiunto il picco più alto della sua carriera negli anni settanta. Le numerose esibizioni in programmi radio e tv (tra cui molte volte nella trasmissione televisiva di classifiche musicali della ZDF ""ZDF-Hitparade"") l'hanno consacrata tra le più grandi star musicali tedesche.

Nel 1975 ha partecipato alla selezione tedesca per l'Eurovision Song Contest, piazzandosi con la sua canzone ""Er gehört zu mir"" solo al decimo posto. Ciononostante, la canzone divenne un successo.

Nel 1982 ha inciso ""Duo Infernal"" insieme al gruppo punk Extrabreit.

Nel 1997 ha duettato con Sin With Sebastian nel brano ""He belongs to me"".

Nel 2004 ha realizzato una nuova versione di ""Marleen"".

Nel 2008 ha pubblicato per la prima volta un album in stile jazz, dal titolo ""I'm a Woman"".


"
"Giancarlo Alessandrelli

Carriera.
Cresciuto nelle giovanili della , entra nella squadra maggiore come terzo portiere e contestualmente si aggiudica con la Primavera il Campionato 1971-1972.
Per fargli fare esperienza i piemontesi lo cedono in prestito inizialmente alla , società nella quale gioca titolare disputando 25 partite, debuttando in Serie A il 24 settembre 1972 in occasione dell'incontro Napoli-Ternana (1-0), e poi all', in Serie B. Nel 1974-1975 si trasferisce quindi alla dove non veste la maglia da titolare e colleziona 3 presenze come vice di Maurizio Memo.

La Juventus lo richiama nel 1975-1976 per rilevare Massimo Piloni nel ruolo di riserva di Dino Zoff. Gioca titolare in alcuni incontri di Coppa Italia e in occasione della gara di ritorno valevole per il primo turno della Coppa dei Campioni 1977-1978 contro l'.

Dopo quattro anni di panchina, in cui indossa il n. 12 in campionato per 113 volte, nell'ultima giornata del campionato 1978-1979 Giovanni Trapattoni lo fa subentrare a Zoff nel corso di Juventus-Avellino; in meno di mezz'ora Alessandrelli subisce tre reti e la partita si conclude 3-3.

L'anno successivo viene ceduto all'Atalanta, in Serie B, dove torna a giocare con più continuità. Dopo una stagione nella Rondinella, in Serie C1, conclude la carriera nell'annata 1983-1984 ritornando nella serie maggiore, quale riserva di Giovanni Galli nelle file della Fiorentina.
"
"Andrea Costa

Biografia.
Vita personale.
Figlio di Pietro Casadio e di Rosa Tozzi, Andrea nacque nel Palazzo Orsini di Imola, dove il padre svolgeva l'incarico di uomo di fiducia del ricco produttore e mercante di canapa Orso Orsini, amico intimo di Papa Pio IX, nonché zio e tutore di Felice Orsini.
Dopo gli studi superiori si iscrisse all'Università di Bologna - Facoltà di Lettere - come semplice uditore, in quanto privo delle risorse economiche necessarie per l'iscrizione quale studente ordinario; poté comunque assistere alle lezioni di Giosuè Carducci e conoscere, fra gli altri, Giovanni Pascoli.
Di idee dapprima anarchiche, si avvicinò al socialismo anche grazie ad Anna Kuliscioff, che fu sua compagna per alcuni anni.
Nel 1877 Costa conobbe Anna in Svizzera e assieme a lei si trasferì a Parigi. Da qui vennero arrestati e poi espulsi nel 1878 e i due si recarono quindi in Italia. Dopo pochi mesi, però, Anna venne processata a Firenze con l'accusa di cospirare con gli anarchici per sovvertire l'ordine costituito.

Si trasferirono così nuovamente in Svizzera, che lasciarono nel 1880 per rientrare clandestinamente in Italia, dove però ancora una volta vennero arrestati a Milano. Dopo l'ennesima breve permanenza in territorio elvetico, Anna raggiunse Costa a Imola, dove nel 1881 diede alla luce la loro figlia Andreina. Poco tempo dopo la relazione tra i due terminò e Anna, portando con sé la figlia Andreina, tornò in Svizzera, dove si iscrisse alla Facoltà di medicina.

Il periodo anarchico.
Fu tra i promotori della Conferenza di Rimini (1872) che fondò la Federazione italiana dell'Associazione internazionale dei lavoratori.

Nel settembre 1872 partecipò, all'Aja, al Congresso dell'Internazionale, aderendo poi all'Internazionale anarchica di Bakunin.

Il 5 agosto 1874 fu arrestato, pochi giorni prima di un progettato piano insurrezionale. Fu condannato a due anni di prigione.

La ""Lettera agli amici di Romagna"".
Nel 1879 Costa, uscito dall'ennesima carcerazione, si trasferì con la Kuliscioff di nuovo in Svizzera, a Lugano.

Qui, probabilmente influenzato dalle discussioni politiche con la sua compagna, scrisse la lettera intitolata ""Ai miei amici di Romagna"", in cui indicava la necessità di una svolta tattica del socialismo, che doveva passare dalla «propaganda per mezzo dei fatti» a un lavoro di diffusione di principii, che non avrebbe presentato risultati immediati, ma avrebbe ripagato sul medio periodo.

Ecco il testo di questo importante documento politico:

La lettera fu pubblicata nel n. 30 del 3 agosto 1879 de ""La Plebe"", organo della ""Federazione Alta Italia dell'Associazione internazionale dei lavoratori"", fondata nel 1876 da Enrico Bignami e da Osvaldo Gnocchi Viani.

La presa di posizione di Costa determinò nel movimento socialista italiano una prima separazione dei socialisti dagli anarchici, che fu definitivamente sancita nel 1892 a Genova al Congresso di fondazione del Partito dei Lavoratori Italiani (che poi divenne il Partito Socialista Italiano).

Il Partito Socialista Rivoluzionario di Romagna.
Nell'agosto 1881 Andrea Costa fondò a Rimini il «Partito Socialista Rivoluzionario di Romagna», che successivamente fu ribattezzato «Partito Socialista Rivoluzionario Italiano».

Costa, alleato e contemporaneamente critico nei confronti del Partito Operaio Italiano di Giuseppe Croce e Costantino Lazzari e della Lega Socialista Milanese di Filippo Turati, partecipò nel 1892 al I Congresso socialista di Genova, del quale fu eletto presidente, in cui la gran parte delle forze socialiste si unificarono nel «Partito dei Lavoratori Italiani».

Inizialmente Costa mantenne autonomo il suo movimento, ma poi, a seguito della sconfitta del suo Partito Socialista Rivoluzionario Italiano alle elezioni del novembre 1892, confluì l'anno seguente nel Partito Socialista dei Lavoratori Italiani (PSLI), che, nel Congresso di Parma del 1895, mutò definitivamente il suo nome in Partito Socialista Italiano.

Attività giornalistica.
Costa collaborò a periodici e riviste di carattere politico, tra cui """"Fascio operaio"""", """"La plebe"""", """"Il martello"""". Il primo maggio del 1880 fondò con i socialisti de """"La plebe"""" la """"Rivista internazionale del socialismo"""", la cui pubblicazione fu interrotta dopo pochi mesi; nell'aprile del 1881 fondò ad Imola il settimanale socialista """"Avanti!..."""", la cui redazione venne trasferita a Roma nel 1884. Fu anche corrispondente per """"Il Messaggero"""".

Andrea Costa, il primo deputato socialista d'Italia.
Nel 1882 Costa fu candidato alla Camera dal suo partito, in alleanza con il Partito Operaio Italiano, nei collegi di Imola e di Ravenna. Fu eletto in quest'ultima città, diventando così il primo deputato di idee socialiste nel parlamento italiano.

Nell'agosto 1883, per coordinare l'opposizione delle sinistre, fondò il Fascio della democrazia insieme ai deputati Giovanni Bovio e Felice Cavallotti.

Iniziato in massoneria il 25 settembre 1883 nella Loggia ""Rienzi"" di Roma, ricoprì la carica di Grande Maestro Aggiunto del Grande Oriente d'Italia e raggiunse il 32º grado del Rito scozzese antico e accettato.

Nel febbraio 1887, nel corso del vivace dibattito parlamentare seguito al massacro di Dogali, coniò la parola d'ordine «né un uomo né un soldo» per l'impresa africana.
Il 5 aprile 1889 il Tribunale di Roma lo condannò a tre anni di reclusione per ""ribellione alla forza pubblica"", a seguito dei disordini scoppiati durante una manifestazione in memoria di Guglielmo Oberdan. 

Nel marzo 1890 fu nuovamente condannato per ""ribellione"", avendo partecipato a Roma alle agitazioni degli operai edili.

Nel 1898 fu coinvolto nei moti di Milano, repressi a cannonate dal generale Bava Beccaris; arrestato con altri esponenti socialisti, la Camera dei deputati negò l'autorizzazione a procedere e venne liberato.

A Imola fu presidente della Congregazione di carità.

Dal 1908 al 1910 fu vicepresidente della Camera dei deputati.

Andrea Costa e il Mezzogiorno d'Italia.
Costa come nessun altro nel suo tempo viaggiò in lungo e in largo per il Paese, come nessun altro ebbe continui e diretti rapporti non solo con gran parte dei dirigenti del movimento democratico e popolare, ma anche con le realtà di base, con il territorio. Probabilmente si è dato per scontato che il suo impegno fosse ristretto alle aree del Centro-Nord, ma le carte conservate nel ""Fondo Costa"" della Biblioteca Comunale di Imola dimostrano che egli ebbe, consolidò e mantenne nel tempo un rapporto non occasionale, bensì prolungato negli anni con persone e realtà del Sud dell'Italia.

Monumenti e iniziative celebrative.
Andrea Costa è sepolto nel cimitero monumentale di Imola.

Sulla sua tomba è posta una grande lapide, sulla quale è incisa l'epigrafe dettata dall'amico Giovanni Pascoli per la sua morte:

Una lapide ricorda la sua casa natale in via Appia ad Imola.

A Costa sono intitolate vie e piazze in molti Comuni italiani.

Gli è intitolata anche la principale squadra di pallacanestro della città di Imola, l'Andrea Costa Imola Basket, militante nel campionato di Legadue.

Carte personali.
31 lettere scritte da Andrea Costa ad Anna Kuliscioff sono depositate presso l'Archivio storico del Comune di Imola.

La Biblioteca comunale di Imola conserva una serie di opuscoli donati da Costa a partire dal 1891. Nel 1909 Andrea Costa affidò i suoi libri e le sue carte all'amico e compagno socialista Nullo Baldini con l'indicazione di donare i libri alla Biblioteca comunale. In merito ai documenti Costa scriveva: «Credo siano carte inutili, distruggile». Baldini, su consiglio di Leonida Bissolati, direttore dell<nowiki>'</nowiki>""""Avanti!"""", consegnò libri e carte all'imolese Romeo Galli, direttore della biblioteca comunale, al quale era unito da una lunga amicizia e da una solida fede politica. Negli anni successivi la biblioteca acquisì altre carte dono di amici e compagni politici di Costa: Angelo Negri, Ugo Tamburini, Alfredo Xella, Anselmo Marabini.
Il fondo librario di Andrea Costa comprende oltre 1400 titoli tra libri e opuscoli, fra i quali prevalgono testi di filosofia, politica, economia politica e sociologia. Sono inoltre presenti documenti che testimoniano l'attività di partito, gli atti dei congressi e i rendiconti del Partito socialista italiano, oltre ad almanacchi socialisti e popolari. Si trovano numerosi volumi di letteratura italiana e straniera anche in lingua originale. Presenti le pubblicazioni di Andrea Costa, e quasi tutti i discorsi da lui tenuti alla Camera dei deputati.

Presso la Fondazione Giangiacomo Feltrinelli di Milano è conservato il fondo Andrea Costa che conserva corrispondenza ricevuta e inviata da Andrea Costa, scritti del parlamentare socialista e altri documenti.



"
"Cratere Olivier

Olivier è il nome di un antico cratere lunare da impatto intitolato all'astronomo statunitense Charles Pollard Olivier, situato nella porzione settentrionale dell'emisfero lunare più distante dalla Terra (faccia nascosta). Questa formazione si trova in una zona fortemente craterizzata. Tra i più cospicui crateri vicini, ad est-sud-est vi è il cratere Störmer, di dimensioni analoghe, ma più giovane, e a sud-ovest, il cratere Volterra.

Il margine meridionale è coperto da un inusuale gruppo di piccoli crateri, adiacenti gli uni agli altri, che hanno quasi cancellato il bordo. Questo gruppo si estende dal bordo sudorientale verso l'esterno, in direzione est-sud-est. Numerosi altri piccoli crateri si trovano lungo il margine di Olivier, il maggiore interrompe il bordo nella zona settentrionale, mentre un certo addensamento si trova ad est. Il resto del bordo è eroso e consumato in modo irregolare, fino alla scomparsa di caratteristiche peculiari.

In confronto al bordo, il pianoro interno è meno irregolare. Il cratere più cospicuo è un piccolo impatto vicino al bordo settentrionale, mentre numerosi più piccoli sono sparsi irregolarmente. Non vi è un picco centrale degno di nota, e le uniche irregolarità sono i contrafforti del margine interno.

Crateri correlati.
Alcuni crateri minori situati in prossimità di Olivier sono convenzionalmente identificati, sulle mappe lunari, attraverso una lettera associata al nome.

"
"Monumento a Costantino Imperatore (Milano)

La statua di Costantino Imperatore è un monumento in bronzo fuso nel 1937 sul modello dell'originale antico del IV secolo custodito nella chiesa di San Giovanni in Laterano a Roma. Il bronzo si trova a Milano sul sagrato della Basilica di San Lorenzo Maggiore alla quale il monumento dà le spalle.

Il monumento ricorda l'imperatore romano Costantino I che nell'anno 313 con l'Editto di Milano, all'epoca capitale dell'impero romano d'Occidente, concesse libertà di culto ai cristiani.
"
"F.I.V. Edoardo Bianchi

La F.I.V. Edoardo Bianchi (F.I.V. è acronimo di Fabbrica Italiana Velocipedi), più conosciuta semplicemente come Bianchi, è la fabbrica di biciclette più vecchia al mondo ancora in esistenza, un tempo anche importante casa automobilistica e motociclistica italiana, fondata a Milano nel 1885 da Edoardo Bianchi. Oggi fa parte del gruppo svedese Cycleurope AB e la produzione di massa non avviene più in Italia, dove si è mantenuta parte della progettazione e dell'assemblaggio dei modelli di alta gamma.

Storia.
Nata come piccola officina per la costruzione e riparazione di velocipedi, l'attività dell'azienda si espanse, dal 1899, ai settori dei veicoli motorizzati, con la produzione di motocicli e autovetture, sotto la ragione sociale di Fabbrica Automobili e Velocipedi Edoardo Bianchi.

Edoardo Bianchi, nel 1901, concentrò buona parte delle energie nella progettazione di una elegante vetturetta, la Bianchi 8 HP; fu così che nel 1903 Bianchi iniziò la fabbricazione di una serie di automobili esclusive, riservate a una clientela facoltosa, realizzate artigianalmente e con materiali e finiture di pregio, tra le prime di lusso al mondo a popolare le strade delle città, fino ad allora percorse solo da carrozze, carri, pedoni e qualche tram a cavalli o a vapore.

Nel 1914 l'azienda produsse 45.000 biciclette, 1.500 moto e 1.000 automobili.

Sin dalle origini la Bianchi si dedicò alle corse ciclistiche, poi automobilistiche e, dagli anni venti, a quelle nel motociclismo: tra suoi più importanti alfieri si annoverano Tazio Nuvolari, Amilcare Moretti, Dorino Serafini e Alberto Ascari.

Interrotta la produzione di automobili in concomitanza con lo scoppio del secondo conflitto mondiale, l'azienda intensificò l'attività nei settori della meccanica (Officine Metallurgiche Edoardo Bianchi), della fabbricazione di autocarri e di veicoli per uso militare, sviluppando, fra i numerosi esempi, il Miles, oltre al mezzo speciale VM 6C del Regio Esercito Italiano. Parallelamente all'attività di fornitura di autotelai per autobus ad alcune ditte del settore, finché i bombardamenti non minarono i processi produttivi nelle fabbriche, soprattutto, al centro produttivo di viale Abruzzi a Milano, che risultò poi il più colpito.

Terminata la guerra, nonostante le difficoltà economiche e gestionali insorte alla morte del fondatore Edoardo, la Bianchi riuscì a risollevarsi, contribuendo alla ricostruzione e motorizzazione dell'Italia con la ""Bianchina"", motoleggera di 125 cm³ e l""'Aquilotto"", ciclomotore di cui era disponibile per la vendita pure il motore sciolto da applicare alle biciclette. Tentando la strada di cimentarsi nella commercializzazione dei piccoli veicoli da trasporto merci, con il modello di motocarro ""Supermil 49"", presentato nel 1948 ed equipaggiato con un inedito propulsore 500 cm³ e 18 CV potenza, in grado di porsi in concorrenza a prodotti come l'Ercole, proposto nel medesimo periodo dalla Moto Guzzi. 

La parte relativa alle quattro ruote, dopo una prima unione di forze con Pirelli e Fiat che diede vita all'Autobianchi nel 1955, permettendo il ritorno della casa nel settore auto, venne totalmente ceduta agli altri 2 soci insieme allo stabilimento di Desio nel 1958.

L'attività nell'ambito delle due ruote, con a capo dell'Ufficio Tecnico Lino Tonti dal 1959, alla fine degli anni cinquanta proseguì il suo corso, con il debutto delle motociclette 250-350-500 bicilindriche bialbero, che permisero alla Bianchi il ritorno nelle competizioni ai Gran Premi del 1960. Parallelamente ai prodotti destinati al Motocross, alle linee dei modelli ""MT61"" dell'Esercito Italiano, dello scooter ""Orsetto 80"" e della ""Sila 175"", motoleggera di intonazione sportiva.

Nel 1958 la Bianchi, oramai smembrata in varie realtà a sé stanti, cessa l'attività nella storica sede centrale di viale Abruzzi, vendendo la proprietà dell'area a una società immobiliare, che vi costruirà al posto degli edifici di fabbrica un complesso residenziale. Le linee di montaggio dei rami ciclistico e motociclistico vengono trasferite in una porzione industriale dell'ex Aeronautica Caproni di via Fantoli, quartiere milanese alla periferia di Taliedo. Contestualmente, nasceranno per volontà di Giuseppe Bianchi, figlio del fondatore Edoardo, le ragioni sociali Edoardo Bianchi Motomeccanica S.p.A. e Bianchi Nautica, quest'ultima dedicata alla vendita dal 1957 di una piccola imbarcazione da diporto, la ""Katamar"" che, nonostante gli ambiziosi propositi, non godrà di un buon esito di vendite, tanto da compromettere nel breve la fine dell'iniziativa industriale, con pesanti perdite per l'azienda. 

Di li a poco, la profonda crisi del settore motociclistico degli anni sessanta fa entrare la Bianchi in una grave crisi finanziaria, che sfocerà alla fine del 1964 nella dichiarazione di liquidazione della società. 
La vendita delle moto ""Bianchi Velo"" proseguirà quasi esclusivamente con le rimanenze di magazzino sino alle soglie anni settanta, mentre il settore delle biciclette continuerà l'attività a Treviglio (BG), per iniziativa di Angelo Trapletti e poi del Gruppo Piaggio, dando vita nel 1973 alla squadra ciclistica Bianchi-Piaggio, cui seguirà il controllo da parte della Bianchi fino al 2011 del marchio Legnano e, ancora attualmente, di Chiorda.

Negli anni settanta si profilerà un significativo tentativo al ritorno al commercio dei ciclomotori marchiati Bianchi, equipaggiati con Motori Minarelli, modelli ""Bianchi Matic"" e ""Snark""; ciò nonostante le attività in tale settore verranno in seguito abbandonate. 
La Bianchi oggi.
Dal maggio 1997 la Bianchi è entrata a far parte del gruppo svedese Cycleurope AB, la più importante azienda mondiale nel settore ciclistico.

I marchi del Gruppo Bianchi si sono aggiunti a quelli di Cycleurope creando un raggruppamento unico sul mercato della bicicletta per ampiezza dell'offerta e capillarità della distribuzione a livello mondiale.

Oggi, nello stabilimento italiano di Treviglio, rimane parte della progettazione e della produzione finale dell'alto di gamma di telai professionali, denominato ""Reparto Corse"". Oltre a uno showroom e a una officina specializzata nella manutenzione e restauro di vecchie biciclette Bianchi.

Il marchio Bianchi è tra i più prestigiosi per la produzione di bici da corsa, che furono usate da grandi campioni del passato a partire da Giovanni Gerbi (""""il diavolo rosso""""), Costante Girardengo, Fausto Coppi, Felice Gimondi e Marco Pantani.

La produzione odierna non si limita alla realizzazione di biciclette da gara (""Reparto Corse""), ma anche a bici da passeggio, mountain bike, e-bike (a pedalata assistita) e BMX.

Simbolo dell'azienda è il particolare colore con cui venivano e vengono tuttora verniciate le bici, un verde acqua chiamato spesso ""celeste Bianchi"".



"
"Campagnolo Gruppo del Cinquantenario

Il Gruppo del Cinquantenario prodotto dalla Campagnolo nel 1983 è un gruppo di componenti per bicicletta da corsa per la ricorrenza del cinquantesimo anniversario della fondazione dell'azienda.

Prodotto in un numero limitato e venduto in un'apposita valigetta con certificato d'autenticità e numero seriale, si trattava di una particolare variante del Campagnolo Super Record, top di gamma dell'epoca per le bici da corsa.

Caratteristiche peculiari di questo gruppo furono la presenza di alcune parti e bulloni placcate in oro e l'incisione di un particolare logo con la firma di Tullio Campagnolo su tutti i componenti.

All'epoca venne venduto al prezzo di 600.000 lire: ha oggi un grandissimo valore collezionistico per la rarità dei componenti e per l'estrema cura con cui vennero prodotti. Un gruppo completo, ancora imballato nella sua valigetta originale, può valere qualche migliaio di euro.
"
"Castel Terracena

Il palazzo Terracena (o castel Terracena) fu costruito dal duca normanno Roberto il Guiscardo in un periodo che va dal 1076 al 1080. Si trovava a ridosso delle mura orientali di Salerno, sulla sommità di un'altura, ad est del duomo.

Caratteristiche e storia.
Il palazzo Terracena era la ""reggia"" normanna a Salerno, diversa da quella longobarda.

La zona dove si può ancora oggi riconoscere il complesso di Castel Terracena (anche se ci sono dubbi sul reale sito del complesso), per quanto gravemente manomesso e deturpato dalle successive stratificazioni, è quella che, dall'attuale Museo archeologico, giunge alle absidi del duomo, in via Genovesi, per poi continuare su via dei Canapari e via Mario Iannelli. In questo complesso sono chiaramente riconoscibili alcune torri decorate in ""tarsie"" di tufo giallo e grigio.

Lo scopo della costruzione fu quello di rafforzare le difese della città e di fornire ai nuovi sovrani normanni un palazzo del potere diverso da quello longobardo. La sua esistenza fu breve, avendo avuto termine, in circostanze misteriose, fra il 1251 (data della sua ultima citazione) e il 1261, anno della morte di papa Alessandro IV che donò ai monaci benedettini il suolo sul quale era stato edificato.

È ancora visibile la decorazione su una terza facciata appartenente evidentemente ad un'altra torre del complesso, oggi collegata alla prima da due cavalcavia. Il festoso effetto cromatico è accentuato dall'uso, tipico nel XI-XII secolo in Campania di elementi ceramici a scopo ornamentale come i fondi di catini ceramici al centro dei rosoni. La fascia verticale è formata da un motivo che potrebbe essere stato suggerito dal profilo di una alabarda ripetuto specularmente o, forse, da un elemento decorativo di origine moresca salvo che non si debba vedere in esso una interpretazione stilizzata del loto lanceolato di tradizione islamica.


"
"Colchide

Nell'antica geografia, la Colchide (georgiano e laz: კოლხეთი, ""k'olxeti""; greco antico: , ""Kolkhís"") era un antico stato georgiano,regno e regione situato nella Georgia occidentale (regione del Caucaso), che giocò un ruolo importante nella formazione etnica e culturale del popolo georgiano e dei suoi sottogruppi. Il regno della Colchide come primo stato georgiano contribuì in modo significativo allo sviluppo dello stato georgiano medievale dopo la sua unificazione con il regno georgiano orientale di Iberia-Kartli. Il termine colchici viene usato come nome collettivo per significare le tribù georgiane che popolavano la costa orientale del Mar Nero.

Secondo le fonti greche, il limite occidentale della Colchide era a Trebisonda, nell'odierna Turchia. A nord comprendeva l'attuale Sukhumi, in Abcasia. La maggior parte dell'antica Colchide fa attualmente parte della Georgia.

Si ritiene che la popolazione della Colchide parlasse una delle Lingue caucasiche, in quanto il suo territorio è oggi occupato da parlanti di due lingue di questa famiglia strettamente imparentate tra loro: il Megrelio e il Laz.

La sua geografia è principalmente ascritta a ciò che è adesso la parte occidentale della Georgia. La Colchide era nella mitologia greca la patria di Eete e Medea e la destinazione degli Argonauti, essendo anche la possibile patria delle Amazzoni. Questa antica regione è rappresentata grosso modo dalle attuali province georgiane di, Abcasia, Mingrelia, Svanezia, Racha, Imerezia, Guria, Agiaria, dai distretti russi di Soči e Tuapse e turche di Rize, Trebisonda e Artvin (Lazistan, Tao-Klarjeti). I colchici si erano stabiliti nel Caucaso nella media età del bronzo.

Geografia e toponimi.
Il regno di Colchide, esistente dal VI al I secolo a.C., viene considerato come il primo stato georgiano, mentre il termine colchico venne utilizzato come un termine collettivo per indicare le prime antiche tribù georgiane che popolarono la costa orientale del Mar Nero.
Secondo l'esperto di studio caucasici Cyril Toumanoff:
Tuttavia, era già esistito un precedente stato colchico. Si trattava di un'unione tribale georgiana formatasi nel XIII secolo a.C. sulla costa del Mar Nero, che diede vita al Regno di Qulha nella Georgia occidentale, già chiamato ""Colchide"" dai Greci. Questo regno fu una prima formazione statale degli antichi georgiani. Secondo la maggior parte degli autori classici, il territorio della Colchide confinava a sud-ovest con il Ponto, a ovest con il Mar Nero fino al fiume Corax (probabilmente l'attuale Bzybi, Abkhazia, Georgia), a nord con la catena montuosa del Caucaso, che la separava dalla Sarmazia asiatica, a est dall'Iberia e i Monti Moschici (adesso Caucaso minore), e a sud con l'Armenia. C'è qualche piccola differenza tra gli autori riguardo all'estensione della regione verso occidente: perciò Strabone fa iniziare la Colchide a Trebisonda, mentre Tolomeo, d'altra parte, estende il Ponto fino al fiume Rioni. Pitsunda era l'ultima città a nord della Colchide.

Il nome di Colchide per prima appare in Eschilo e Pindaro. Gli scrittori più antichi si riferiscono ad essa soltanto con il nome di Aea (Aia), la residenza del mitico re Eete: ""L'Aia colchica giace oltre i limiti del mare e della terra"", scriveva Apollonio di Rodi. Il fiume principale era il Fasi (adesso Rioni) che, molto probabilmente, scorreva attraverso la zona centrale della regione dal Caucaso verso occidente (per sfociare nell'Eusino meridionale) e l'Anticite o Atticito; secondo alcuni scrittori era il confine meridionale della Colchide. Arriano menziona molti altri fiumi per nome, ma sembra siano stati poco più che torrenti montani, i più importanti dei quali erano: Charieis, Chobus o Cobus, Singames, Tarsuras, Hippus, Astelephus, Chrysorrhoas, molti dei quali vengono anche citati da Tolomeo e Plinio. Le città principali erano Dioscurias o Dioscuris (sotto i romani chiamata Sebastopoli, adesso Sukhumi) situata lungo la zona costiera dell'Eusino, Sarapana (adesso Shorapani), Fasi (adesso Poti), Pityus (adesso Pitsunda), Apsaros (adesso Gonio), Surium (adesso Vani), Archeopoli (adesso Nokalakevi), Macheiresis, e Cyta o Cutatisium (adesso Kutaisi), il tradizionale luogo di nascita di Medea, mentre Scilace, contrariamente ad altri scrittori, menziona Mala o Male, come la città natale di Medea.

Storia.
Primi periodi.
Nell'antichità, la regione del Mar Nero orientale fu la patria della ben sviluppata cultura del bronzo nota come cultura colchica, correlata alla contigua cultura di Koban, che emerse verso la media età del bronzo. Alla fine del II millennio a.C., secoli prima dell'insediamento greco, In almeno alcune parti della Colchide, il processo di urbanizzazione sembra essere stato in una fase abbastanza avanzata. La tarda età del bronzo colchica (dal XV all'VIII secolo a.C.) vide lo sviluppo di una significativa abilità nella fusione e lavorazione dei metalli iniziata molto prima che essa venisse ad essere utilizzata con padronanza in Europa . Vennero fabbricati utensili agricoli sofisticati e i bassopiani fertili e ben irrigati con il favore di un clima mite favorirono la crescita di progredite tecniche agricole.

La Colchide era abitata da un certo numero di tribù imparentate ma distinte i cui insediamenti si trovavano principalmente lungo la riva del Mar Nero. Le principali erano i macheloni, heniochi, zudreti, lazi, calibi, tabal, tibareni, mossineci, macroni, moschi, marri, apsili, soani (suani), sanigae, geloni e melanchlaeni. Queste tribù differivano così totalmente nella lingua e apparenza rispetto ai popoli circostanti che gli antichi fornivano varie teorie per spiegarne il fenomeno.

Per esempio, Erodoto afferma che i colchici, insieme agli egiziani e agli etiopici, fossero stati i primi a praticare la circoncisione, un costume che - egli dichiarava - gli stessi colchici ereditarono dai resti dell'esercito del faraone Senusret III (1878-1841 a.C.). Erodoto dunque li considera egiziani. Apollonio di Rodi afferma che gli egiziani della colchide conservassero come cimeli un certo numero di tavolette in legno che raffiguravano mari e strade maestre con molta accuratezza. Sebbene la teoria 'egiziana' riguardo all'origine non fosse stata adottata in modo unanime dagli antichi, essa è stata difesa – ma non con pieno successo - da alcuni scrittori moderni . All'inizio del XX secolo esisteva una piccola popolazione di razza nera nella regione, talché è possibile pensare che ci fosse stata una componente nera (che precede il commercio di schiavi arabo) nella regione del Mar Nero, le cui origini potrebbero essere plausibilmente fatte risalire a un'antica spedizione nella regione dei neri d'Africa. Tuttavia, in assenza di ogni prova archeologica conclusiva, questa asserzione resta puramente speculativa.

Molte teorie moderne ipotizzano che gli antenati dei laz-mingreliani fossero nell'antichità la dominante etnica e la presenza culturale nella regione, e perciò giocassero un ruolo significativo nell'etnogenesi dei georgiani moderni.

Kolkha.
Nel XIII secolo a.C. venne a formarsi il Regno di Colchide come risultato del costante consolidamento delle tribù che abitavano la regione. Questa potenza, celebrata nella mitologia greca come la destinazione degli Argonauti, la patria di Medea e il regno speciale della stregoneria, era noto agli urartei come Kolkha. Essendo i popoli limitrofi in uno stato permanente di guerra, i colchici vennero ad assorbire parte del popolo dei Diauehi verso il 750 a.C. ca., ma perdendo molte province (inclusa la “città reale” di Ildemusa) a favore di Sarduris II di Urartu, in seguito alle guerre del 750-748 e 744-742 a.C. Invasa da sciti e cimmeri pressappoco tra 720 e il 730 a.C., il regno si disintegrò in vari staterelli. Verso la metà del VI secolo a.C. questi caddero sotto il dominio achemenide. Le tribù che abitavano nella Colchide meridionale (tibareni, mossineci, macroni, moschi e marri) vennero incorporate nella 19ª satrapia dell'impero persiano, mentre le tribù settentrionali si sottomisero “volontariamente” con l'obbligo di mandare alla corte persiana 100 fanciulli e 100 fanciulle ogni 5 anni. L'influenza esercitata sulla Colchide dal vasto impero achemenide, con il suo prospero commercio e i vasti legami economici e commerciali con altre regioni, accelerarono il suo sviluppo socio-economico. Successivamente il popolo della Colchide sembra avere sovvertito l'autorità persiana formando uno stato indipendente . Secondo Ronald Suny: Questo stato georgiano occidentale era federato a quello di Kartli-Iberia, e i suoi re governavano attraverso ""skeptukhi"" (governatori reali) i quali ricevevano ""consulenti"" dal re.

Colonizzazione greca.
Il progresso economico e le favorevoli condizioni geografiche e naturali della regione attrassero i greci milesi che colonizzarono la costa colchica stabilendo qui i loro ""uffici"" commerciali (a Fasi, Gyenos e Sukhumi) nel VI-V secolo a.C. Secondo un'antica espressione proverbiale greca della società di allora, il tragitto per giungere nella regione colchica era considerato ""il viaggio più lungo"", il luogo più orientale mai conosciuto al mondo, laddove sorgeva il sole. Essa era situata proprio fuori dai territori conquistati da Alessandro Magno. Fasi e Sukhumi furono delle splendide città greche dominate da oligarchie mercantili, che talvolta venivano ""importunate"" dai colchici dell'entroterra, prima di essere apparentemente assimilati totalmente. Dopo la caduta dell'impero persiano, una parte significativa della Colchide, localmente nota come Egrisi, venne annessa al Regno di Iberia (Kartli) creato nel 302 a.C. ca. Tuttavia, ben presto la Colchide si rese indipendente ma si frantumò in tanti piccoli principati governati dagli sceptuchi. Essi conservarono un grado di indipendenza fino a che non vennero conquistati (circa 101 a.C.) da Mitridate VI del Ponto.

Sotto il Ponto.
Mitridate VI soffocò una rivolta nella regione nell'83 a.C. dando il governo della Colchide nelle mani di suo figlio Mitridate Cresto, il quale venne presto giustiziato essendo stato sospettato di complotto contro suo padre. Durante la terza guerra mitridatica, Mitridate VI mise al trono della Colchide un altro suo figlio Macare, che mantenne il suo potere, ma per un breve periodo. Con la sconfitta di Mitridate VI del Ponto nel 65 a.C., la Colchide venne occupata da Pompeo, facendo prigioniero uno dei capi locali (sceptuchi) Oltace, e insediandovi Aristarco come ""dinasta"" (65-47 a.C.). Dopo il declino e la morte di Pompeo, Farnace II, figlio di Mitridate, si avvantaggiò del fatto che Giulio Cesare si trovasse impegnato in Egitto, e perciò occupò la Colchide, l'Armenia e parte della Cappadocia, sconfiggendo successivamente Gneo Domizio Calvino, mandato da Cesare contro di lui. Il suo trionfo fu, comunque, di breve durata. Sotto Polemone I, figlio e successore di Farnace II, la Colchide faceva parte del Ponto e il Regno del Bosforo. Dopo la morte di Polemone (dopo il 2 a.C.), la sua seconda moglie Pitodorida mantenne il possesso della Colchide insieme al Ponto stesso, sebbene il Regno del Bosforo le venisse strappato. Suo figlio e successore Polemone II del Ponto fu indotto dall'imperatore Nerone ad abdicare, e quindi sia il Ponto che la Colchide vennero ad essere incorporati nella provincia di Galazia (63 d.C.) e più tardi in quella di Cappadocia (81 d.C.).

Sotto il governo romano.
Nonostante il fatto che tutte le maggiori fortezze lungo zona costiera fossero state occupate dai romani, il loro governo fu alquanto vago. Nel 69, il popolo del Ponto e della Colchide sotto Aniceto scatenò una grande rivolta contro i romani che risultò però infruttuosa. I bassopiani e la zona costiera subivano frequentemente invasioni delle feroci tribù montanare delle quali le più potenti erano quelle dei soani ed eniochi. Pagando un omaggio nominale a Roma, essi crearono il loro propri regni godendo di una significativa indipendenza. Il Cristianesimo iniziò a diffondersi all'inizio del I secolo. I resoconti tradizionali raccontano l'evento con Sant'Andrea, San Simone lo Zelota e San Matata. Tuttavia, le credenze religiose ellenistiche, pagane locali e mitraiche si sarebbero diffuse fino al IV secolo. Nel decennio compreso fra il 130 e il 140, i regni dei macheloni, eniochi, egrisi, apsilia, abasgia e sanigia avevano occupato il distretto da sud a nord. I goti, che dimoravano in Crimea, saccheggiarono la Colchide nel 253, ma vennero comunque respinti con l'aiuto della guarnigione romana di Pitsunda. Dal III-IV secolo, la maggior parte dei regni e principati venne ad essere soggiogato dai re lazici, dopodiché la regione cominciò ad essere generalmente riferita come Lazica (Egrisi).

Regnanti.
Poco si conosce dei regnanti della Colchide;

La Colchide nella mitologia greca.
Secondo la mitologia greca, la Colchide era una terra favolosamente ricca, situata alla periferia misteriosa del mondo eroico. Qui nel boschetto sacro al dio della guerra Ares, il re Eete teneva appeso il vello d'oro fino a quando Giasone e gli Argonauti non giunsero nel suo regno con l'intenzione di impadronirsene. Ad aiutare Giasone nella conquista del vello d'oro fu Medea, figlia di Eeta e dunque principessa della Colchide, protagonista anche di una tragedia di Euripide dal titolo, appunto, di Medea. La Colchide era anche la terra dove il personaggio mitologico Prometeo fu punito, per avere rivelato all'umanità il segreto del fuoco; fu incatenato quindi a una montagna, mentre un'aquila veniva a mangiargli ogni giorno il fegato. Anche le Amazzoni si diceva fossero di origine scita della Colchide. Secondo la mitologia greca i principali personaggi della Colchide, oltre a Eete, furono Idia, Pasifae, Circe, Medea, Calciope e Absirto.



"
"Caposaldo

Il caposaldo è un appostamento militare e costituisce un centro di resistenza.

È detto dai francesi ""Punto d'appoggio"". È di massima in grado di esercitare azione in varie direzioni, è dotato naturalmente o ad arte, di resistenza ad oltranza anche se circondato, o di reazione rispetto agli elementi vicini dello stesso sistema. Secondo la sua importanza e il suo compito, può essere tenuto da forza variabile, fra quello di un plotone o di una compagnia. Comprende i posti di combattimento tenuti da reparti inferiori al plotone.

Il concetto a cui si ispira il caposaldo risponde a quello del frazionamento dei mezzi sul terreno, per sottrarsi al tiro nemico. Questi mezzi debbono essere disposti e sistemati in modo che costituiscano un'organizzazione armonica, rispondente ad un determinato scopo tattico.


"
"Strada degli Alpini

La strada degli Alpini (detta anche sentiero degli Alpini o in lingua tedesca ""Alpinisteig"") è uno tra i più celebri e classici sentieri attrezzati dell'arco alpino. Si trova nelle Dolomiti di Sesto, in Italia.

Il percorso trovasi interamente nella regione Trentino-Alto Adige, provincia autonoma di Bolzano. Sul passo della Sentinella, termine orientale dell'alta via, corre il confine sia fisico che amministrativo con il Veneto, provincia di Belluno. Dal punto di vista idrografico, peraltro, l'intera area attraversata appartiene al bacino della Drava, tributaria del Danubio.

Storia della via.
La strada degli Alpini è un percorso alpinistico attrezzato (via ferrata) nel gruppo dolomitico del Popèra (gruppo conosciuto anche, ma non correttamente, come Dolomiti di Sesto). Il passaggio chiave su roccia, ardito, aereo e impressionante di questo percorso, usato dagli Alpini nella prima guerra mondiale come collegamento efficiente e veloce tra la forcella Giralba e la terrazza ovest di Cima Undici, fu chiamato cengia della Salvezza. Questa inizia al margine della Busa di Dentro e segue una cengia naturale, allargata e resa transitabile dagli alpini in guerra, alla base di Cima Undici-Cresta Zsigmondy.

In seguito l'intero tragitto, che inizialmente si fermava a forcella Undici (occupata in guerra dagli austro-ungarici), fu poi chiamato Strada degli Alpini e reso alpinisticamente percorribile fino al passo della Sentinella. La “scoperta” del passaggio chiave avvenne nel 1926 per merito dell'alpinista accademico del CAI Francesco Meneghello (socio anche delle sezioni di Vicenza, Valdagno e Cadorina) con Carlo Baldi (sezione di Vicenza).

Questi due ottimi rocciatori erano stati incaricati dalla sezione Cadorina del Cai di individuare un passaggio logico che permettesse il collegamento fra i due grandi valloni del Popèra, quello occidentale e quello orientale. I due specialisti individuarono la via giusta e aprirono così all'escursionismo di alto livello uno dei percorsi più celebrati delle Dolomiti. Il famoso percorso in croda fu poi attrezzato con corde metalliche e scalette a cura della sezione di Padova del CAI e inaugurato sei anni dopo, esattamente il 18 settembre 1932.

Servì anche, e soprattutto, per unire, attraverso il passo della Sentinella, il rifugio Zsigmondy in alta val Fiscalìna (allora chiamato rifugio Mussolini e in seguito rifugio Zsigmondy-Comici) al rifugio Olivo Sala al Popèra passando dalla provincia di Bolzano a quella di Belluno attraverso il vecchio confine di Stato fra il Regno d'Italia e l'Impero austro-ungarico. Fu decisa la costruzione di questa via, in quanto le truppe italiane non riuscivano a penetrare nel territorio austriaco dal passo di Monte Croce di Comelico.

La strada degli Alpini fu resa militarmente praticabile dai soldati italiani, guidati dal maggiore Italo Lunelli (al quale le autorità Italiane diedero il falso nome di Raffaele Da Basso, essendo un irredentista), sul versante ovest di Cresta Zsigmondy e di Cima Undici; intagliata per lunghi tratti nella roccia a forza di braccia, la cengia servì per raggiungere e fortificare le postazioni sulla cresta di Cima Undici durante la preparazione dell'attacco al passo della Sentinella, posto tra la croda Rossa di Sesto e cima Undici, che segnava all'epoca il confine italo-austriaco.

Nell'agosto e nel settembre 1915 ci furono i primi vaghi tentativi di prendere il passo, ma fallirono tutti. Nella primavera fu deciso di utilizzare il piano Venturi, che prevedeva la conquista del passo con una manovra a sorpresa dall'alto. Per l'esecuzione del piano furono costruite due basi, sulla forcella Giralba e sul Creston Popera. A marzo si procedette con l'occupazione di Cima Undici, posizionandovi anche un pezzo da 65 mm, una mitragliatrice e un lanciabombe. Il 13 aprile il generale Venturi emanò l'ordine definitivo, e l'attacco fu fissato per il 16 del mese, che effettivamente iniziò alle 5.30 del mattino, e finì con la resa degli austriaci. L'attacco fu portato a termine da soldati appartenenti a diversi corpi, tra cui i Mascabroni del capitano Giovanni Sala.

La grande terrazza ovest di Cima Undici fu occupata solo parzialmente dagli italiani che vi situarono postazioni fortificate e baracche da cui si spinsero verso l'alto. L'ultimo tratto della terrazza, quello più a nord, era sotto il tiro degli austriaci che erano insediati a forcella Undici dove resistettero caparbiamente persino dopo la presa del vicino passo della Sentinella e della vicinissima Torre del Dito.

Il percorso fu adattato a sentiero per escursionisti esperti fin dagli anni trenta, e non presenta particolari difficoltà, se affrontato in piena estate, senza neve e con l'adeguata attrezzatura da ferrata. Mentre il percorso originale arrivava fino alla forcella Undici, il tratto che da questa porta al passo della Sentinella è invece stato attrezzato dal C.A.I. della sezione di Padova negli anni settanta.


L'escursione.
Prima descrizione.
Descrizione del percorso.
Punto di partenza è il Campo Fiscalino (1454 m), posto alla fine della strada della val Fiscalina, nei pressi di Sesto, in Alta val Pusteria, dove si può arrivare in macchina o con i bus di linea.

Posteggiata la macchina, si percorre il sentiero 103, che inizialmente pianeggiante, passa per il rifugio al Fondovalle (1526 m), e successivamente alzandosi in quota raggiunge il rifugio Zsigmondy-Comici (2224 m). Dal parcheggio fino a qui ci si impiega circa 2 ore e 30 minuti.

Dal rifugio si prende il sentiero 101, che porta in direzione sud-est, passando sotto alla croda dei Toni (anche detta Cima Dodici) 3094 m, e arrivando al lago ghiacciato, dove bisogna prendere il sentiero a sinistra (sempre il 101), mentre il sentiero a destra porterebbe alla forcella Giralba (2431 m) e quindi al rifugio Carducci, 2297 m (eventualmente si può deviare per salire alla forcella).
Continuando quindi sul sentiero 101, si arriva ad attraversare il canalone della Busa di Dentro, dove si trova una traccia che la risale. Continuando sempre sul sentiero 101, si passa sotto le punte de ""La Mitra"" (2788 m) e de ""La Spada"" (2526 m), fino ad arrivare all'inizio vero e proprio della via ferrata.

Una volta che ci si è assicurati ai cavi di sicurezza, si percorre l'ardito percorso, che passa attraverso la cengia della Salvezza, porta alla Busa di Fuori. Si continua sempre percorrendo lo stretto passaggio, passando sotto la punta della cima Undici. La si aggira, fino a superare il canalone che discende da essa, e si iniziano ad intravedere dei resti di baraccamenti militari, in questo caso austriaci, mentre gli italiani erano posizionati sulla parete di Cima Undici.
Da qui si arriva in breve alla forcella di cima Undici (2600 m), che in realtà non è un valico ma un semplice intaglio nel crestone nordovest che scende dalla cima. Nonostante la corta distanza che separa cima Undici dalla forcella, questa durante la guerra non fu mai conquistata dagli italiani.
Alla forcella si incontra il sentiero 124 che sale dall'alpe di Anderta, e che assieme al 101 risalgono fino al passo della Sentinella (2717 m). Si prende quindi la traccia di questi due sentieri uniti, che passa per la cengia che attraversa il fianco nord di cima Undici, dove si possono incontrare ancora tracce di neve. Continuando e percorrendo una scala, e attraversando un ponticello in legno, si arriva a un bivio per la discesa in val Fiscalina. Si continua sempre a salire, seguendo le corde fisse, fino all'arrivo al ""passo della Sentinella"", dove soldati di entrambi i fronti persero la vita durante il conflitto. Al passo arrivano diversi sentieri: quello della ferrata Zandonella e quello che proviene dal rifugio Berti nel Comelico, raggiungibile in un'ora.

Per questa escursione invece si ritorna indietro tornando all'ultimo bivio incontrato lungo il sentiero. Qui la traccia del sentiero presenta alcune serie di corde fisse, che aiutano a scendere pareti e tratti esposti e a volte friabili.
Percorrendo alcuni tornanti in discesa dentro al ghiaione del Vallon di Sentinella, si giunge all'alpe Anderta, dove si giunge al bivio per la val Fiscalina e i prati di Croda Rossa. A scelta qui si può prendere il sentiero a sinistra e al successivo bivio, il sentiero a destra, seguendo sempre il sentiero 124 che porta al ""Dolomitenhof"", ovvero al parcheggio dove si è lasciata la macchina.


Seconda descrizione.
Descrizione del percorso.
Si può affrontare il percorso anche in senso inverso, anche sfruttando la cabinovia della croda Rossa di Sesto, che da 1358 metri, in pochi minuti porta a quota 1930 m. Da qui si segue il sentiero n 100, seguendo le indicazioni per la Strada degli Alpini. Subito il sentiero risale in quota, fino a giungere a delle scalinate in legno. Qui si trova il bivio per la ferrata della Croda Rossa; ignorando questo bivio si tiene sempre quello che indica la Strada degli Alpini, che scende un poco. Avanzando sul sentiero, poco a poco si svela il canalone da risalire a zig-zag fino ad arrivare, con l'aiuto di cavi d'acciaio, poco sotto il passo della Sentinella (2717 m).

Senza raggiungerlo, si piega ad ovest (segnavia 101), traversando in quota tutto il versante nord della cima Undici (tratto poco sicuro e quindi non consigliabile in presenza di neve che ricopre gli ancoraggi), giungendo all'intaglio di cresta noto come forcella Undici (2600 m). Di qui si percorre a ritroso il sentiero di cui alla descrizione precedente, e, attraverso Cengia della Salvezza, forcella Giralba, rifugio Zsigmondy-Comici, rifugio Fondovalle, si giunge a Campo Fiscalino, donde con i propri mezzi o pubblici si giunge nuovamente alla stazione inferiore della cabinovia per i Prati di Croda Rossa, da cui si era partiti.

In caso di maltempo o per qualsiasi altra ragione, a Forcella Undici è possibile abbandonare il percorso e scendere abbastanza rapidamente in val Fiscalina per sentiero interamente segnalato, inizialmente su roccette facilitate da funi metalliche, quindi scendendo un tratto ripido e scivoloso ma non esposto ed infine a lungo attraverso boschi, raggiungendo in tal modo direttamente il Rifugio Fondovalle.


Terza descrizione: dal versante Comelico (BL).
Descrizione del percorso.
Dal rifugio (tabella) in direzione nord-ovest, per sentiero 101, in leggera salita, si perviene al laghetto del Vallon Popera (mt.2142), a sinistra per ghiaie al passo della Sentinella (mt.2717 quota massima) (ore 2,00). Leggermente a sinistra, per cenge detritiche e roccette attrezzate con corde fisse, in leggera discesa si raggiungono le cenge delle pareti nord di Cima Undici che portano in ambiente suggestivo verso la forcella di Cima Undici (2630 m) (ore 1,30).
In discesa per ghiaie si raggiungono ora le cenge della Busa di Fuori e della Torre Undici con il famoso e spettacolare passaggio della “Cengia Salvezza”. Raggiunto il circo della Busa di Dentro in leggera salita alla forcella Giralba (mt.2430) (ore 1,30) (totale ore 5,00).
A sinistra per sentiero 103 al rifugio Carducci, a destra per sentiero 101 al Rifugio Comici, rifugio Pian di Cengia, rifugio Locatelli e rifugio Auronzo alle Tre Cime di Lavaredo o discesa in val Fiscalina-Sesto Pusteria.





"
"Bob Marley

Ha contribuito a sviluppare e diffondere in tutto il mondo uno stile di vita generalmente identificato con la musica reggae, che peraltro lo rese popolare fuori dalla Giamaica. In riconoscimento dei suoi meriti, un mese dopo la morte fu insignito del prestigioso Jamaica Order of Merit.

Nel 2008 è stato posizionato al 19º posto nella lista dei 100 migliori cantanti secondo Rolling Stone e all'11º posto nella lista dei 100 migliori artisti secondo Rolling Stone; tra le sue migliori ""tracce vocali"" ci sono ""I Shot the Sheriff"", ""No Woman, No Cry"", ""Is This Love"", ""Natural Mystic"", ""One Love"", ""Exodus"", ""Africa Unite"", ""Catch a Fire"", ""Could You Be Loved"", ""Get Up, Stand Up"", ""Three Little Birds"", ""Jammin'"", ""No More Trouble"", ""Waiting in Vain"" e ""Redemption Song"".

La sua musica è fortemente dedicata al tema della lotta contro l'oppressione politica e razziale e all'invito all'unificazione dei popoli di colore come unico modo per raggiungere la libertà e l'uguaglianza. L'aspetto politico della sua vita è stato più importante di quello artistico. Marley divenne un leader politico, spirituale e religioso. Nel 1978 gli fu conferita, a nome di 500 milioni di africani, la medaglia della pace dalle Nazioni Unite. Morì nel 1981 a causa di un melanoma al piede destro.

Biografia.
Bob Marley nacque a Nine Mile, in Giamaica, il 6 febbraio 1945 da padre britannico, Norval Sinclair Marley e madre giamaicana, Cedella Booker. Nel 1957 Bob e sua madre si trasferirono a Kingston in cerca di una vita migliore e a 15 anni il giovane Bob lasciò la scuola e iniziò a lavorare come saldatore. Verso i 17 anni scoprì di voler diventare un rasta.

La sua attività ebbe inizio nel 1961 con il suo primo singolo ""Judge Not"" ma questa canzone, anche se molto innovativa, non ebbe grande successo e quindi nel 1964 Bob decise di formare con Bunny Livingston e Peter Tosh la band The Wailers, con cui suonò ovunque in giro per il mondo; dopo il loro scioglimento, nel 1974, riformò la band reclutando nuovi elementi, ma continuò a suonare e a pubblicare dischi con il nome Bob Marley & the Wailers.

Le origini.
Robert Nesta Marley nacque nel villaggio di Rhoden Hall situato ai piedi della collina di Nine Miles, nella regione di St. Ann's Bay, nella Giamaica settentrionale, si presume il 6 febbraio 1945, anche se la data è incerta. Suo padre, Norval Sinclair Marley, era un giamaicano bianco di discendenza inglese, nato nel 1885 da genitori originari del Sussex. Norval era un capitano della marina, oltre che un sovrintendente delle piantagioni (queste sono solo testimonianze non certificate), quando sposò Cedella Booker, all'epoca diciottenne giamaicana nera.

La loro relazione provocò subito uno scandalo, la famiglia di Marley, scoperta l'unione tra Norval e Cedella, diseredò il figlio. In un primo momento Norval provvedeva al sostentamento economico della moglie e del figlio, sebbene li vedesse raramente, essendo spesso in viaggio. Poi però prese la decisione di abbandonare la sposa, partendo definitivamente per Kingston nel 1944 mentre lei era incinta. I due si sarebbero rivisti solo una volta in occasione della nascita di Bob. Bob aveva appena 10 anni quando il padre morì a causa di un infarto nel 1955, all'età di 70 anni.

Cedella nonostante tutto non colpevolizzò il marito, dichiarando:

Bob, invece, conserverà sempre un senso di rifiuto verso il padre:

Robert fu vittima di pregiudizi razziali da giovane, a causa delle sue origini razziali miste, e affrontò la questione della sua identità razziale durante tutta la sua vita. Una volta disse:

Agli inizi degli anni cinquanta Cedella decise di lasciare Rhoden Hall per andare a Kingston: all'inizio il padre Omeriah si oppose con decisione ma successivamente prese atto della forte volontà della figlia di trasferirsi. Le suggerì soltanto, per il bene di suo figlio, di far terminare a Bob la scuola a Rhoden Hall. Intanto la madre si trasferiva a Trenchtown, un sobborgo di Kingston, la capitale della Giamaica, e Bob l'avrebbe raggiunta due anni dopo, all'età di 12 anni. Degrado e disperazione caratterizzavano quella parte della città, le condizioni di Trenchtown sarebbero state descritte da Bob in questo modo:

Anche qui, come negli slum di Kingston, nascevano sentimenti di rivolta verso il sistema da parte dei giovani neri che vivevano ai margini della società: i ""rude boys"", giovani afrocaraibici che manifestano il loro dissenso verso la cultura e l'ordine attraverso il rifiuto del lavoro e la conduzione di una vita fatta di espedienti, compiendo bravate provocatorie e piccoli crimini. Gli ideali anti-sistema saranno caratteristici più tardi del movimento Rasta, che non assumerà, però, connotazioni così violente. Marley comunque non si avvicinò a questi giovani e non mancò di tentare di allontanarli dalla violenza e dal loro atteggiamento negativo con i testi di alcune delle sue canzoni.

Dopo aver sposato Rita Anderson, nel febbraio del 1966, raggiunse la madre negli USA, dove per otto mesi trovò lavoro presso la fabbrica Chrysler, nel Delaware, alla catena di montaggio. All'età di 17 o 18 anni Bob Marley scoprì di voler diventare un Rasta e circa 4 anni dopo, nel 1967, si convertì dal Cristianesimo al Rastafarianesimo. Fu costretto ad imparare l'autodifesa, dato che fu vittima di ripetuti episodi di bullismo, causati sia dalla sua origine razziale, sia dalla sua statura sotto la media (era alto 163 cm). Riuscì quindi a guadagnarsi una reputazione a causa della sua forza fisica, che gli portò il soprannome di ""Tuff Gong"".

Esordi musicali (1961-1964).
A 15 anni il giovane Bob lasciò la scuola e iniziò a lavorare come saldatore; strinse anche una grande amicizia con Neville O'Riley Livingston, ""Bunny"" per gli amici, che viveva con suo padre Thaddeus Livingston e i suoi otto fratelli in Second Street, vicino a Bob e sua madre. Bunny lo fece appassionare alla musica e al canto: lo fece partecipare a canti religiosi, lo introdusse nel mondo degli strumenti a corda e gli fece ascoltare i successi del momento attraverso un'emittente di New Orleans.

La formazione musicale di Marley avvenne in questo contesto di povertà. Bunny si arrangiava, non aveva i mezzi per comprare una chitarra né una buona radio così per costruire qualcosa con le sembianze di una chitarra ricavava la cassa di risonanza da una scatola di sardine vuota, un manico di bambù per l'impugnatura e dei fili elettrici come corde. Questo però non impedì ai due amici di entrare in contatto con il mondo della musica: infatti, grazie a un vecchio apparecchio radiofonico, riuscirono ad ascoltare il Rhythm & blues di gruppi come gli Impressions, Ray Charles e anche Elvis Presley. Con questo mix Bob si creava la sua cultura musicale.

Nel loro tempo libero, Bob e Bunny suonavano con Joe Higgs, un cantante locale e devoto Rastafariano, che viene riconosciuto da molti come mentore di Bob. Durante una jam session con Higgs e Livingston, Marley incontrò Peter McIntosh, più tardi conosciuto come Peter Tosh, il quale aveva ambizioni musicali simili. Nel 1961, all'età di 16 anni, Bob registrò i suoi primi due singoli, ""Judge Not"" e ""One Cup of Coffee"", con il produttore musicale del luogo, Leslie Kong. Questi dischi, che furono pubblicati dall'etichetta Beverley's sotto lo pseudonimo di Bobby Martell, attirarono poco l'attenzione del mercato.

Nel 1964 Bob Marley, Bunny Livingston, Peter Tosh, Junior Braithwaite, Beverley Kelso e Cherry Smith fondarono un gruppo ska e rocksteady chiamato ""The Juveniles""; più tardi, il nome fu cambiato in ""The Wailing Rudeboys"", quindi in ""The Wailing Wailers""; nel 1966 Braithwaite, Kelso e Smith lasciarono la band, che modificò il nome in quello di ""The Wailers"" (ossia I Piagnoni). Nel 1974, dopo l'uscita dalla band di Peter Tosh e di Bunny ""Wailer"" Livingston, per intraprendere carriere da solisti, Marley suonò assieme ad altri musicisti, tra i quali Carlton ""Carly"" Barrett alla batteria, Aston ""Family Man"" Barrett al basso, Al Anderson e Junior Marvin alle chitarre, Alvin ""Seeco"" Patterson alle percussioni e le coriste ""I Threes"" Judy Mowatt, Marcia Griffiths e la moglie Rita Anderson sotto il nome di ""Bob Marley and The Wailers"". Nel corso di tali session si ebbe anche l'inserimento di altri musicisti nella sezione fiati quali Vin Gordon al trombone e Glen Da Costa al sax.

I primi successi e i Wailers (1964-1974).
Marley divenne quindi il leader del gruppo, il cantante e chitarrista, e l'autore della maggior parte dei testi. I primi lavori del gruppo, incluso il primo singolo ""Simmer Down"", furono prodotti in gran parte da Coxsone Dodd allo Studio One. ""Simmer Down"" raggiunse l'apice delle classifiche giamaicane nel 1964 e i Wailers vennero proposti come miglior gruppo nazionale. Proseguirono con canzoni come ""Soul Rebel"" e ""400 Years"".

Nel 1966 Bob Marley sposò Alpharita Costancia Anderson, conosciuta da lì in poi come Rita Marley, una componente delle I Threes (Rita Marley, Marcia Griffiths e Judy Mowatt) coriste del gruppo. Da lei ha avuto tre dei suoi tredici figli (due adottati dalla precedente relazione di Rita, tre avuti con la stessa, e altri 8 con altre donne), tra i quali David Ziggy Marley, Stephen Marley e Damian Marley che continuano la tradizione della musica del padre con la loro band, i Melody Makers. Dopo il matrimonio, Bob si trasferì per alcuni mesi nella residenza della madre a Wilmington, nel Delaware.

Dopo essere tornato in Giamaica, Bob aderì al movimento rastafariano e cominciò a sfoggiare i suoi caratteristici dreadlock. Dopo un litigio con Dodd, Bob Marley e il resto del gruppo si uniscono alla band di Lee ""Scratch"" Perry, The Upsetters. Sebbene la collaborazione sia durata meno di un anno, molti ritengono che la produzione migliore dei Wailers si concentri in questo periodo. Marley e Perry si separarono dopo una disputa sui diritti di registrazione, ma rimasero amici e lavorarono ancora insieme. Tra il 1968 e il 1972 Bob e Rita Marley, Peter McIntosh e Bunny Livingston produssero un re-cut di alcune vecchie canzoni per la JAD Records a Kingston e a Londra, nell'intento di esporre il sound dei Wailers. Più tardi, Livingston confessò:

Il primo album dei Wailers, ""Catch a Fire"", fu pubblicato su scala mondiale nel 1973, riscuotendo successo. Fu seguito l'anno dopo da ""Burnin'"", che conteneva le canzoni ""Get Up, Stand Up"" e ""I Shot the Sheriff"" di cui Eric Clapton produsse una cover, contribuendo ad elevare il profilo internazionale di Bob Marley. I Wailers si sciolsero nel 1974, quando ognuno dei tre componenti fondamentali provò a continuare la propria carriera come solista. Le ragioni dello scioglimento affondano tuttora nel mistero. Qualcuno asserisce che ci fosse disaccordo tra Marley, Tosh e Livingston riguardo alle performance, altri pensano semplicemente che Bunny Wailer e Peter Tosh preferissero a tal punto lavorare da solisti.

Successo solista e consacrazione internazionale (1974-1977).
Nonostante lo scioglimento della band, Bob Marley continuò a suonare sotto il nome di ""Bob Marley & the Wailers"". I nuovi componenti della band di supporto erano i fratelli Carlton e Aston Barrett, detto ""Family Man"", rispettivamente alla batteria e al basso, Junior Marvin e Al Anderson alla chitarra, Tyrone Downie e Earl Lindo detto ""Wya"" alle tastiere, Alvin Patterson ""Seeco"" alle percussioni. Le ""I Threes"" composte da Judy Mowatt, Marcia Griffiths e dalla moglie di Bob, Rita, all'accompagnamento vocale.

Nel 1975 Bob Marley irruppe sul mercato internazionale con il suo primo storico singolo, ""No Woman, No Cry"", dall'album Natty Dread. Questo fu seguito dal successo del 1976, Rastaman Vibration, che rimase per ben quattro settimane nella top 100 della Billboard Hot 100 negli Stati Uniti. Nel dicembre 1976, tre giorni prima di ""Smile Jamaica"", un concerto organizzato dal primo ministro della Giamaica, Micheal Manley, allo scopo di alleggerire le tensioni tra i due gruppi politici in guerra, Bob, la moglie Rita e il loro manager Don Taylor subirono un attacco da parte di un gruppo armato composto da ignoti nella residenza di Bob.

Taylor e Rita riportarono ferite gravi, che però furono curate completamente. Bob riportò solo delle ferite lievi al petto e al braccio. Si ritiene che tale attacco fosse stato causato da motivi politici, essendo visto il concerto come un modo di supportare il primo ministro Manley. Nonostante tutto, il concerto si tenne e Bob Marley si esibì come in programma. Quando gli fu chiesto perché avesse cantato quella sera egli rispose: ""Perché le persone che cercano di far diventare peggiore questo mondo non si concedono un giorno libero... Come potrei farlo io?!""

Bob Marley si trasferì dalla Giamaica in Inghilterra nel 1976, dove registrò gli album ""Exodus"" e ""Kaya"". Exodus rimase nelle classifiche inglesi per ben 56 settimane consecutive. Includeva singoli come la famosa ""Jammin'"", ""One Love"", ""Three little birds"", ""Waiting in Vain"" e ""Exodus"" (canzone che si basa su un solo accordo, il la minore). In Inghilterra Marley fu arrestato per possesso di piccole quantità di cannabis, mentre viaggiava verso Londra.

La malattia e la morte (1977-1981).
Nel luglio 1977, Marley notò una ferita nell'alluce destro, e pensò di essersela procurata in un incidente durante una partita di calcio. Successivamente durante un'altra partita di calcio l'unghia dell'alluce si staccò. Solo a quel punto fu fatta la diagnosi corretta: melanoma maligno che cresceva sotto l'unghia dell'alluce. Da alcuni medici gli fu consigliato di amputare l'alluce, da altri solo il letto dell'unghia; Bob scelse la seconda opzione ma il melanoma non fu curato del tutto e progredì fino al cervello.

L'anno seguente Bob Marley organizzò un nuovo concerto politico in Giamaica, dal nome ""One Love Peace Concert"", sempre nel tentativo di arrestare l'ostilità tra i due partiti in guerra. Su espressa richiesta di Marley, i due leader rivali, Michael Manley ed Edward Seaga si incontrarono sul palco e si strinsero la mano. Nel 1979 fu invece prodotto un album pregno di significati politici, ""Survival"", contenente canzoni come ""Zimbabwe"", ""Africa Unite"", ""Wake Up and Live"" e ""Survival"", che riportavano l'attenzione di Marley alle sofferenze dei popoli africani. Agli inizi del 1980 fu invitato alle celebrazioni del 17 aprile per l'indipendenza dello Zimbabwe.

Nel 1980 il disco ""Uprising"" segna la fine della produzione di Bob Marley. Si tratta di un disco pregno di significato religioso, che contiene singoli come ""Redemption Song"" e ""Forever Loving Jah"". Ed è proprio in ""Redemption Song"" che Marley cantò:

Il cancro, nel frattempo, si diffondeva nel suo corpo. Dopo aver concluso una trionfale tournée estiva in Europa, dove svolse il suo più grande concerto a Milano davanti a 100.000 persone il 27 giugno 1980, Marley tornò negli USA e portò a termine le prime date del programma. Dopo 2 concerti al Madison Square Garden di New York però Marley ebbe un collasso facendo jogging al Central Park.
Il 23 settembre 1980 Bob tenne il suo ultimo concerto, allo Stanley Theater a Pittsburgh. Tutti questi concerti fecero parte del suo ultimo tour prima della morte, l'""Uprising Tour"".

Dopo l'evento, Bob andò a Monaco, in Germania, per un consulto medico dal dottor Josef Issels, specializzato nel trattamento di malattie in fase terminale. Il suo cancro si era sviluppato molto e non si poteva più trattare. I dreadlock di Marley erano troppo pesanti e i capelli erano sempre più indeboliti a causa del cancro, decise allora di tagliarseli leggendo dei passi della Bibbia, fu una decisione molto sofferta: avere i ""dreadlock"" significava essere Rasta, i ""dreadlock"" erano la sua vita.

Un ulteriore peggioramento si avvertì nel volo di ritorno dalla Germania verso la Giamaica. Il volo fu quindi deviato in direzione di Miami (Florida), dove Bob venne ricoverato presso il Cedar of Lebanon Hospital, dove morì la mattina dell'11 maggio 1981. Poco prima di morire Bob decise di parlare con tutti i suoi figli e le sue ultime parole furono rivolte al figlio Ziggy Marley: ""Money can't buy life"" (""i soldi non possono comprare la vita"").
Bob Marley ricevette i funerali di stato in Giamaica, con elementi combinati dei riti delle tradizioni dell'ortodossia etiopica e Rastafari. Fu sepolto in una cappella eretta accanto alla sua casa natale a Nine Mile, insieme alla sua Gibson Les Paul ""Solid Body"", il suo pallone da calcio, una pianta di marijuana e i suoi semi, un anello che indossava ogni giorno, donatogli dal principe etiope Asfa Wossen e una Bibbia.

Un mese dopo i funerali, fu riconosciuto a Bob Marley il Jamaican Order of Merit. Bob Marley morì senza fare testamento.

L'eredità e gli anni successivi.
Nel 1983 viene pubblicato un album postumo dal titolo ""Confrontation"", che contiene canzoni e materiale registrato durante la vita del cantante, che comprende la celebre Buffalo Soldier. Nel 1994 viene inserito nella Rock and Roll Hall of Fame. Nel 2001 Bob Marley è stato insignito del premio Grammy alla carriera. Sempre del 2001 è il documentario Rebel Music, che ripercorre la sua vita.

Nell'estate del 2006 la città di New York ha nominato una porzione di Church Avenue che va da Ramsen Avenue alla novantottesima strada, nell'East Flatbush di Brooklyn, Bob Marley Boulevard. Bob Marley è considerato dal suo popolo una guida spirituale e ogni 6 febbraio in Giamaica vi è una festa nazionale in suo onore. Nel 2012 Kevin Macdonald racconta la vita dell'artista giamaicano nel film ""Marley"".

Nel 2013 molti artisti tra cui i Marley, hanno realizzato l'album ""Legend Remixed"", remix ufficiale dell'album Legend. Una notevole fonte di informazioni su Bob Marley come uomo, sulla sua religione, la sua musica e il movimento legato a lui si trova nel libro di Timothy White, titolo originale: ""Catch a Fire"", in italiano: ""Bob Marley"". 

Nel 2015 la Fondazione Bob Marley ha deciso di rendere pubblico l'archivio del cantante e per il 17 febbraio ha previsto l'uscita di un live inedito, ""Bob Marley & The Wailers: Easy Skanking In Boston '78, ""che propone il concerto dell'8 giugno 1978 alla Boston Music Hall.

Vita privata.
Mogli e figli.
Bob Marley ha avuto tredici figli, tre con sua moglie Rita, due adottati da due relazioni di Rita, e gli altri otto da relazioni con donne da cui si è poi separato. Ecco l'elenco completo in ordine di nascita:





"
"Ludovico Sabbatini

Biografia.
Nato in una famiglia profondamente religiosa (una delle sue sorelle fu suora, mentre gli altri fratelli furono sacerdoti), sin da giovane si dedicò alla vita religiosa.

Entrato nella ""Congregazione dei Pii Operai"", insegnò religione ai figli delle famiglie indigenti e operaie, prestando servizio nel contempo presso la Chiesa di San Nicola alla Carità a Napoli, dove fu associato alla ""Congregazione dei Figlioli"".

All'età di 24 anni fu ordinato sacerdote e subito iniziò l'attività di insegnamento nella Basilica di San Giorgio Maggiore, fondando nel 1684 il monastero adiacente alla Chiesa della Santissima Annunziata a favore delle ragazze cadute in disgrazia che desideravano prendere i voti religiosi.

Nel 1687, padre Sabbatini si recò a Roma per promuovere la ""Congregazione dei Pii Operai"" presso lo Stato Pontificio e sin da allora fu impegnato in attività pie a favore dei poveri, degli ammalati e dei carcerati, oltre a continuare nell'insegnamento; presso il Collegio dei Catecumeni fondò un'accademia di dogma e di esegesi.

Tornato a Napoli nel 1696, fu nominato Preposito Generale della sua Congregazione oltre a dirigere per 25 anni la ""Congregazione dei Dottori e Cavalieri"" in San Giorgio Maggiore, chiesa in cui fu sepolto dopo la morte avvenuta nel 1724.

Fu beatificato nel 1765 da papa Clemente XIII.
"
"Federazione lavoratori della conoscenza

La Federazione lavoratori della conoscenza (""FLC CGIL"") è un'organizzazione della CGIL che opera nei settori dell'educazione, dell'istruzione, della formazione e della ricerca.

I comparti contrattuali organizzati sono le Accademie e i Conservatori, la formazione professionale, la ricerca, la Scuola (statale, non statale, all'estero) e l'Università. L'attuale segretario nazionale è Francesco Sinopoli. Contava 191.901 iscritti al 31 dicembre 2009 di cui 173.993 dipendenti del comparto scuola.

Storia.
La FLC è nata con una delibera del direttivo nazionale della CGIL nel luglio del 2003. Nell'aprile del 2004 i direttivi nazionali dei sindacati ""CGIL scuola"", che associa i lavoratori del comparto scuola, e dello ""SNUR CGIL"", che associa i lavoratori dell'università e della ricerca, danno vita alla FLC nella sua fisionomia di federazione di II livello, cioè non di natura congressuale.

Nel febbraio 2006 viene celebrato il I Congresso nazionale, i cui lavori iniziano a Trieste per concludersi a Portorose (Slovenia), e la FLC inizia la propria attività come Federazione di carattere congressuale. Il primo segretario dalla fondazione all'Ottobre del 2008 è stato Enrico Panini, che ha lasciato la segreteria di categoria per entrare nella segreteria nazionale confederale.

Ricostruiamo l'Italia.
""Ricostruiamo l'Italia"" è un movimento voluto dal FLC CGIL (Federazione Lavoratori della Conoscenza), a dar voce a questo movimento sono Susanna Camusso, e Domenico Pantaleo. Le serate per la promozione di tale movimento si sono svolte a Roma con la conduzione di Serena Dandini e Dario Vergassola, gli artisti che hanno aderito sono Fiorella Mannoia, Noemi, Max Paiella, l'Orchestraccia, I Serissimi e Sergio Staino.

"
"Locomotiva FS E.424

La locomotiva E.424 è una locomotiva elettrica a corrente continua, a , delle Ferrovie dello Stato. Nacque successivamente al gruppo E.636 di cui riprese l'aspetto di massima.

Storia.
Già negli anni trenta l'ingegner Bianchi, padre della trazione elettrica in continua in Italia, aveva progettato diversi tipi di locomotive tra cui una piccola macchina a 4 assi motori universale per servizi merci e viaggiatori a velocità fino a 90 km/h.

Lo sviluppo della E.326 e della E.428 aveva poi fatto passare in secondo piano il progetto di questa macchina a rodiggio Bo' Bo'.
Fu a partire dalla realizzazione dell'E.636 che venne rimessa in discussione l'idea: infatti venne ripresa l'idea del riutilizzo unificato delle parti meccaniche della E.636 (progetto di cui fece parte l'ingegner D'Arbela, già noto per il suo separatore adottato sul gruppo E.428).
Sul nuovo gruppo E.424 venne adottata tutta una serie di accorgimenti e parti già utilizzate sulle E.636, tipo di carrello e sospensione, tipo di motori, utilizzo della saldatura delle parti della cassa, e l'applicazione dell'avviatore automatico, già sperimentato sulle automotrici di allora.

Tra il 1943 e il 1944 alla Breda vennero costruite le unità prototipo 001-003. Ma solo con la fine della seconda guerra mondiale poté iniziare la produzione vera e propria di E.424.
Dopo i primi tre prototipi motorizzati con motori della E.636, tra cui l'unità 003, danneggiata dai bombardamenti, l'inizio della produzione in serie venne reso possibile grazie agli stanziamenti del piano ""U.N.R.R.A. (United Nation Relief and Rehabilitation Administration)"". La costruzione delle locomotive fu ripartita tra Breda, Officine Reggiane/Ercole Marelli, Officine di Savigliano, Tecnomasio Italiano-Brown-Boveri, OM/CGE e Ansaldo. 
A partire dal 1987 un certo numero di unità è stato trasformato per l'uso con treni reversibili (navetta), attuando in fondo la vocazione originaria del gruppo, ricevendo in tale occasione la livrea MDVE e successivamente quella XMPR.

Nel 2001 sono cessati definitivamente i servizi delle macchine non trasformate, tutte concentrate presso il deposito di Alessandria. Le unità navetta sopravvissero ancora alcuni anni, ma vennero infine ritirate dal servizio regolare nel gennaio 2007, a causa dei costi di manutenzione divenuti eccessivi, dell'antieconomica installazione delle nuove apparecchiature di sicurezza (come l'SCMT) ma soprattutto per via della progressiva immissione in servizio delle moderne E.464.

Alcune unità del gruppo sono state preservate a fini storico-museali, nella fattispecie:

Altre due macchine, la 243 e la 302, sono giunte a fine carriera in livrea MDVE, la prima riverniciata sempre dall'ATSP di Taranto poi succesisvamente demolita! , mentre la seconda non ha mai ricevuto l'XMPR in fase di revisione e nemmeno i nuovi loghi aziendali adottati a partire dal 1994, ma poi nonostante ciò è stata demolita.

Caratteristiche.
La cabina venne prevista a cassa unica con un comparto bagagliaio, che però non venne mai utilizzato, munito di saracinesche ai lati.
La porta frontale intercomunicante, prevista per l'uso a comando multiplo, non utilizzata a causa della pericolosità in marcia venne presto abolita, anche dietro le pressioni sindacali.
Parte meccanica.
I carrelli montati furono del tipo I 1250 FS uguali a quelli sulle E.636 con adozione di boccole a rulli cilindrici a partire dal 1946. La trasmissione del moto avviene mediante albero cavo e pacchi molle. 
Diversi rapporti di trasmissione:
sulle macchine con motori 32-R200 inizialmente 21/65 con velocità massima 95 km/h e innalzamento a 100 km/h dal 1948;
sulle macchine con motori 92-250, rapporto 16/65 e velocità massima 100 km/h.
La prototipo E.424.003 dal 1946 al 1948 fu dotata del rapporto 20/65 con velocità massima di 120 km/h; in seguito altre unità ebbero il rapporto 19/65.

L'impianto pneumatico è lo stesso delle E.636, con l'aggiunta del comando dell'avviatore automatico e del combinatore per l'indebolimento di campo.
All'inizio degli anni settanta fu aggiunto un pressostato di controllo della pressione nel circuito pneumatico per escludere il circuito di trazione con pressioni minori di 3,5 bar.

Parte elettrica.
Inizialmente furono installati i motori tipo 32-R200; a partire dal 1949 le locomotive sono state costruite con motore tipo 92, alcune a due gradi di indebolimento di campo e altre a cinque gradi di shunt (questa fu la soluzione poi adottata definitivamente). Tra le prime modifiche attuate vi fu in seguito la sostituzione, nelle prime serie di locomotive, dei motori di trazione tipo 32-R200 con i nuovi, tipo 92-250.
La differenza più evidente tra i motori ""tipo 32"" e quelli ""tipo 92"", ambedue con quattro poli principali e quattro ausiliari, è che i primi hanno due gruppi di spazzole al collettore e non hanno avvolgimenti compensatori; i secondi hanno 4 gruppi di spazzole e gli avvolgimenti compensatori.

I pantografi inizialmente furono del ""tipo 42 LR""; in seguito del ""tipo 52"".
La protezione dal sovraccarico fu attuata con il ""separatore D'Arbela"", sostituito più tardi da interruttori extra rapidi. I contattori di linea furono montati del ""tipo 42/400"" e del ""tipo 52/200"" per l'esclusione del reostato e la combinazione dei motori.
Il reostato presentava elementi raggruppati in 14 pacchi di resistenze racchiusi in casse a ventilazione forzata durante gli avviamenti.
Il circuito di comando e blocco era alimentato a 24 V tramite le batterie di bordo.

Le varie modifiche.
Le E.424 compound.
Una decina di locomotive sono uscite di fabbrica con i nuovi motori 92, con applicata l'eccitazione compound e un utilizzo a recupero di energia e frenatura elettrica, ma la soluzione pur soddisfacente è stata abbandonata.
L'eccitazione composta dei motori elettrici era ottenuta con due avvolgimenti, uno in serie all'indotto del motore, uno a una sorgente esterna regolata da un reostato.
La condotta della locomotiva risultava più regolabile dopo l'avviamento reostatico. Il controllo di velocità mediante la regolazione della corrente di eccitazione risultava più efficace ed era possibile la frenatura ""elettrica"", passando in fase di recupero di energia nella quale si crea una forza controelettromotrice che aumenta fino all'inversione della corrente dai motori che, quindi, diventano generatori. Tale azione doveva essere limitata al valore limite di tensione in linea di , oltre il quale il macchinista doveva diminuire la corrente di eccitazione per evitare l'intervento della protezione tarata a 4 200 V.

La E.434.068 sperimentale.
Nel novembre del 1954 la locomotiva E.424.068 fu modificata e divenne l'unico esemplare della serie E 434.
Fu dotata di carrelli Im 1250 equipaggiati col motore di nuova progettazione, 82-333 a 6 poli e doppio avvolgimento indotto connesso in serie; i motori grazie alla classe di isolamento superiore erano in grado di assorbire una corrente fino a ed erano alimentabili a .
Fu adottata la nuova trasmissione ad ""anello danzante"" che in seguito sarebbe divenuta l'asso nella manica del progetto 646. Con un rapporto di trasmissione 20/69 raggiungeva una velocità di 110 km/h e aveva una potenza maggiore della E.424. La E.434 non ebbe seguito anche se servì da banco di prova per molte soluzioni adottate poi nelle E.646. Nel maggio del 1974, finito il ciclo delle prove, la motrice fu riconvertita in E.424.068.

L'uso per treni navetta.
Già nell'anteguerra vennero istituiti i servizi navetta con treni a composizione bloccata con una locomotiva ed una vettura pilota alle due estremità. All'inizio erano dotati di impianto citofonico, con cui il macchinista di testa impartiva gli ordini all'agente sulla macchina di spinta in coda.
In tempi recenti, a partire dal 1986 e fino al 1993, superata la diffidenza per l'uso in telecomando del mezzo di trazione, sulla scia della trasformazione operata sulle E.646 e facilitata dalla presenza dell'avviatore automatico, 105 E.424 vennero trasformate in locomotive per treni navetta telecomandabili dalla carrozza semipilota. La trasformazione portò varie modifiche: parte delle macchine aveva già l'apparecchiatura per la ripetizione segnali a bordo del tipo a 4 codici, l'impianto di comunicazione terra-treno e il dispositivo antislittamento; vennero aggiunti il dispositivo di controllo blocco porte, il controllo delle sospensioni pneumatiche delle rimorchiate, i gruppi ottici con fanali bianchi e rossi e l'accoppiatore a 78 poli.
Venne soppressa la saracinesca laterale e cambiata la livrea da castano-isabella a tipo MDVE.
Il numero progressivo venne modificato sommando 200 al numero originario della locomotiva.



"
"Endurance

"
"Paamiut

Paamiut (o Frederikshåb) è un piccolo centro della Groenlandia appartenente al comune di Sermersooq; si affaccia su un fiordo. Fu fondato nel 1742 e successivamente divenne prospero per il commercio di prodotti derivanti da caccia e pesca di balene; negli anni cinquanta diventò famosa per il suo merluzzo, finché il numero di esemplari calò drasticamente intorno al 1989. È poco frequentata dal turismo che interessa invece varie cittadine della Groenlandia, e appena al largo si incrociano molte megattere; è anche nota per i suoi scultori di statue di sapone.

Paamiut fu anche a capo di un comune, il comune di Paamiut. Esso fu istituito il 18 novembre 1950, e cessò di esistere il 1º gennaio 2009 dopo la riforma che rivoluzionò il sistema di suddivisione interna groenlandese; il comune di Paamiut si saldò ad altri 4 comuni a formare l'attuale comune di Sermersooq.
"
"Forte Gomagoi

Il forte di Gomagoi (""Werk Gomagoi"" oppure ""Straßensperre Gomagoi"" in tedesco) è un forte austriaco costruito tra il 1860 e il 1861, per difendere i confini dell'impero austriaco. Il forte appartiene al grande sistema di fortificazioni austriache al confine italiano.

Esso si erige sulla strada che porta da Prato allo Stelvio al passo dello Stelvio, poco oltre all'abitato di Gomagoi, a 1.270 metri s.l.m. e funse principalmente come tagliata stradale.

Questa fortezza, assieme al forte Weisser Knott, forte Klein Boden e altre fortificazioni minori, formava lo ""sbarramento Gomagoi"".

Storia.
Questo tipo di fortificazioni appartiene alla prima generazione di fortezze. Fu costruito in appena un anno tra il 1860 e il 1861 in seguito alla perdita della Lombardia da parte dell'impero austriaco
dopo la seconda guerra d'indipendenza nel 1859, con lo scopo di sbarrare la strada che dallo Stelvio conduce in Val Venosta.

La struttura in blocchi di pietra, costruita da una dita edile di Silz tramite incarico militare, fu più volte modificata. Le principale modifiche riguardarono l'aggiunta del traditore e la costruzione della fucileria alla fine dell'Ottocento nonché la trasformazione della fucileria in postazione blindata per mitragliatrici nel 1912. In seguito fu progettata una nuova opera secondo moderni criteri di fortificazione che doveva sostituire il vecchio forte. Questo progetto alla fine non fu mai avviato per mancanza di fondi.

L'ufficio informazioni del Regio esercito era a conoscenza dell'opera fin dagli anni settanta dell'Ottocento, dopo che il capitano degli Alpini Giovanni Battista Adami, originario di Pomarolo in Trentino, compì un primo rilievo in maniera del tutto autonoma del forte.

Dopo lo scoppio della Prima guerra mondiale nell'agosto 1914 furono aviati i primi preparativi per portare la struttura in stato di guerra, liberando il campo di tiro dalla vegetazione e rafforzando gli ostacoli che circondavano l'opera. Poco prima che l'Italia entrasse in guerra nel maggio 1915 furono fatti saltare gli edifici del paese di Gomagoi nelle immediate vicinanze del forte, perché si temesse un aggiramento dell'opera da parte degli italiani sui fianchi delle montagne e un attacco da dietro. Il presidio di guerra era predisposto per 2 ufficiali e 133 uomini di truppa.

Nel luglio 1915, una volta stabilizzatosi il fronte sullo Stelvio, fu definitivamente disarmato perché ritenuto troppo vecchio. Per il resto della guerra fu utillizato come deposito e alloggio per la truppa. La parte centrale dell'opera con 4 batterie in casematte fu demolita tra il 1963 e il 1964 per rettificare la strada dello Stelvio, che prima passava accanto al forte, dalla parte opposta del torrente. Durante questi lavori furono anche riempiti i due fossati che si trovavano uno sul lato frontale verso lo Stelvio e l'altro sul lato opposto del forte. Inoltre fu alzato notevolmente il livello della strada coprendo così una buona parte dei livelli inferiori della struttura.

Fino agli anni 2000 il forte fu utilizzato come magazzino e deposito mezzi, fino al 1998 dall'ANAS e poi, dopo il passaggio delle competenze stradali alla provincia, dalla Provincia autonoma di Bolzano. Nel 2010 la parte occidentale dell'opera passò in mano al Comune di Stelvio, la parte orientale è ancora proprietà della Provincia.

Il 30 marzo 2017 la provincia di Bolzano ha stanziato 3 milioni di euro per un suo restauro, il quale comprende anche anche la costruzione di un edificio per le esposizioni che ospiterà una mostra permanente.

Curiosità.
Alle origini il forte era posizionato soltanto su un margine della strada, ed era difeso nelle vicinanze da una caponiera, e grazie ad essa aveva un visuale di 180°, che gli permetteva di tenere sotto controllo sia il Passo dello Stelvio che la direzione la Val Venosta.

Il forte era disposto su tre piani e presentava una forma alquanto singolare, data dal fatto che il forte aveva una duplice azione di difesa. 
Rispetto al corpo di destra, quello di sinistra presentava un'immagine fortificata, infatti la pianta semicircolare offriva ben 10 feritoie per i cannoni sulla parete ricurva. 
Sulla destra del forte era posto un campo minato.

Armamenti.
Allo scoppio della Prima guerra mondiale nel 1914 il forte era armato con:


Il forte disponeva inoltre di tre riflettori, due da 30 cm e uno da 25 cm.


"
"Formula di Jacobi

In matematica, la formula di Jacobi, che prende il nome dal matematico C. G. J. Jacobi, esprime la derivata del determinante di una matrice formula_1 attraverso la matrice dei cofattori (o ""matrice dei complementi algebrici"") di formula_1 e della derivata di formula_1 stessa. Il determinante di una matrice può infatti considerarsi una funzione polinomiale:

quindi essa è differenziabile e il suo differenziale può essere espresso mediante la formula di Jacobi:

dove formula_6 denota la trasposta della matrice dei cofattori (detta anche ""matrice aggiunta"" e denotata come formula_7), mentre formula_8 è la traccia.

Dunque la derivata rispetto a formula_9 del determinante si scrive:

Dimostrazione.
L'espansione di Laplace per il determinante di una matrice formula_1 può essere scritta come:

dove la somma può essere svolta su qualsiasi colonna formula_13 della matrice. Il determinante può dunque essere espresso come una funzione formula_14 degli elementi della matrice:

in modo che utilizzando la regola della catena si vede che il suo differenziale è:

con la somma che interessa tutti gli formula_17 elementi della matrice.

Per calcolare formula_18 si sfrutta l'arbitrarietà dell'indice formula_13 nel termine a destra della formula di Laplace, che può essere scelto in modo da coincidere con il primo indice di formula_20:

così che con la regola del prodotto:

Se un elemento di formula_23 e un cofattore formula_24 di un elemento di formula_25 sono nella stessa riga (o colonna), allora il cofattore non è una funzione di formula_23 dato che il cofattore di formula_25 è espresso tramite termini che non sono nella sua stessa riga (o colonna). Dunque la derivata si annulla:

e quindi:

Tutti gli elementi di formula_1 sono reciprocamente indipendenti:

dove formula_32 è il delta di Kronecker. Quindi:

da cui segue:

Si consideri ora il lemma:

che segue da:

e sfruttando il fatto che:

Utilizzando il lemma si giunge infine alla formula di Jacobi:


"
"Rosco e Sonny

Rosco e Sonny sono stati creati nel 1981 dallo sceneggiatore Claudio Nizzi con i disegni dapprima di Giancarlo Alessandrini e in seguito di Rodolfo Torti, su testi di Rudy Salvagnini, pubblicati fino al 2012 sulla rivista a fumetti ""Il Giornalino"".
Sono due simpatici poliziotti ispirati agli Starsky e Hutch dell'omonima serie televisiva. Fino a poco tempo fa erano aiutati da un computer portatile che dava loro un sacco di suggerimenti. Rosco è il serio dei due, sempre in giacca e cravatta, Sonny è più giovane e pasticcione, si veste con jeans e giubbotto e porta scarpe da ginnastica. Nelle loro avventure non c'è mai troppa violenza, e il lieto fine è sempre assicurato, visto che ""Il Giornalino"", della Edizioni San Paolo, si indirizza a un pubblico anche molto giovane.

Le avventure di Rosco e Sonny sono finite con l'ultima puntata, pubblicata il 5 maggio 2012 e intitolata ""Missione finale"", che vede i due cambiare lavoro (Sonny farà l'allenatore di baseball e Rosco lo scrittore). Però le parole di congedo del capo di Rosco e Sonny sono: «sarete pronti se mai avrò bisogno di voi due?» e i due rispondono «Certo, capo!», che lascia aperto un possibile spiraglio per nuove avventure.

"
"Fondiaria Sai

Fondiaria-Sai S.p.A. (abbr. Fonsai) è stata una compagnia assicurativa italiana con sede a Torino in corso Galileo Galilei 12, che faceva parte del Gruppo assicurativo Unipol. Il 6 gennaio 2014 a seguito della fusione con le altre società assicurative del Gruppo Unipol è diventata UnipolSai.

Storia.
Da Sai a Fondiaria-Sai.
Fondiaria-Sai divenne operativa il 31 dicembre 2002, dopo che La Fondiaria S.p.A., fondata il 15 gennaio 1879 a Firenze, si fuse per incorporazione nella Società Assicuratrice Industriale S.p.A. (SAI), fondata il 29 settembre 1921 a Torino, che venne così rinominata dopo aver spostato la propria sede legale da Torino a Firenze.

Fondiaria-Sai era la compagnia italiana leader nei rami auto, con una posizione di assoluto rilievo nel settore danni.
Operava capillarmente su tutto il territorio nazionale, con le due divisioni Fondiaria e Sai per un totale di circa 1200 agenzie, oltre alle controllate Milano Assicurazioni - gruppo anch'esso quotato - SIAT, Pronto Assistance e alla serba DDOR Novi Sad.

Il 21 dicembre 2009 la sede legale del gruppo ritornò nuovamente a Torino.

Bilanci.
A seguito delle catastrofiche perdite registrate negli esercizi 2009-2012 (a livello consolidato: ca. 400 milioni nel 2009, ca. 900 milioni nel 2010, ca. 700 milioni nel 2011, per via della variazione negativa delle riserve tecniche, e ulteriori 800 milioni nel 2012), Fondiaria-Sai fu costretta ad una duplice ricapitalizzazione: una da 450 milioni nell'estate del 2011, e una da 1.100 milioni (a fronte di una capitalizzazione di borsa di circa 250 milioni che è stata praticamente azzerata) nell'estate 2012; quest'ultima in concomitanza con un aumento di capitale di eguale importo della nuova controllante Unipol Gruppo Finanziario S.p.A., i cui maggiori azionisti sono le imprese del movimento cooperativo aderenti a Legacoop per il tramite della holding Finsoe S.p.A.

I principali dati consolidati al 31/12/2012 erano:


Dal 2014 UnipolSai.
Nel dicembre 2013, viene approvata da parte delle rispettive assemblee, la fusione per incorporazione in Fondiaria-Sai di Milano Assicurazioni, ""Unipol Assicurazioni"" e Premafin, che viene rinominata UnipolSai con efficacia dal 6 gennaio 2014.
"
"Soffio cardiaco

In semeiotica medica, un soffio cardiaco è un rumore ""aggiunto"" di durata maggiore se raffrontato ai toni cardiaci normali, rilevabile all'auscultazione del cuore negli intervalli fra gli stessi (piccola pausa o grande pausa), che può talvolta coprirli. Possono essere prodotti da anomalie delle valvole cardiache, delle camere ventricolari o dei grossi vasi. Il riconoscimento di eventuali soffi durante l'esame obiettivo può indirizzare il medico nel sospetto diagnostico di patologie sia cardiache sia a carico di altri organi; la diagnosi andrà poi completata con ulteriori indagini strumentali come l'ecocardiografia.

Caratteristiche dei soffi.
Per descrivere i soffi debbono essere individuati dei parametri caratterizzati da:

Tempo di comparsa.
I soffi possono essere catalogati in:


Intensità.
I soffi sistolici vengono graduati in base alla loro intensità, che viene riconosciuta in sei diversi gradi, secondo la scala di Levine: il primo grado è un soffio molto debole, difficilmente udibile; il secondo grado è, seppur debole, apprezzabile appena si incomincia l'auscultazione; il terzo e il quarto grado hanno un'intensità definita da moderata a forte, ma già il quarto grado può avere associato un fremito, che è apprezzabile alla palpazione del torace; il quinto e il sesto grado sono i più intensi e possono essere uditi con il fonendoscopio appena appoggiato o addirittura discostato dalla parete toracica.

Punto di massima intensità.
Per ogni valvola si è identificato un punto di massimo ascolto del rumore prodotto dall'apertura e chiusura dei lembi. I soffi udibili alla punta sono in genere di origine mitralica, quelli presenti nel secondo spazio intercostale destro spesso di origine aortica e nel secondo spazio intercostale sinistro, sulla margino-sternale, di origine polmonare. È facilmente intuibile che le componenti in realtà possono non essere disgiunte, pertanto la diagnosi di origine di un soffio non può essere esclusivamente dipendente dal punto di massima intensità udibile.

Trasmissibilità.
Per trasmissibilità o irradiazione di un soffio si intende ""la zona in cui è più facilmente udibile"" a partire dal punto di repere toracico della valvola interessata. I soffi prodotti alla base del cuore si irradiano, in alto, al collo e, in basso, lungo il margine dello sterno, verso l'apice. I soffi a partenza dalla mitrale, molto spesso, si irradiano verso il cavo ascellare sinistro (per tale motivo, il decubito laterale sinistro ne facilita l'identificazione).

Meccanismi di genesi e diagnosi.
I soffi cardiaci possono avere origine per diverse cause:

Il soffio anorganico può essere invece indotto dall'anemia e dalla febbre alta.

Uno degli apparecchi, ora sostituito dall'ecocolor Doppler e dall'ecocardiografia, utilizzato per la diagnostica dei rumori cardiaci era il fonocardiogramma.

"
"Patch
"
"Forte Heideck

Il forte di Heideck (in tedesco ""Werk Heideck"") era un forte appartenente all'Impero austro-ungarico, costruito per proteggere il proprio territorio da una possibile invasione nemica proveniente dal Regno d'Italia. Il forte appartiene al grande sistema di fortificazioni austriache al confine italiano.

Il forte si trova nella val di Sesto, presso il paese di Sesto, in val Pusteria, all'inizio della Val Fiscalina a una quota di 1413 metri e sbarrava la strada assieme al forte Mitterberg. La sua costruzione avvenne fra il 1884 e il 1889.

Il nome del forte deriva dal tenente colonnello Karl Wilhelm von Heideck (il quale oltre alla professione militare si dedicò con grande successo anche alla pittura).

Del forte oggi non restano che poche macerie.

Cenni storici.
Con il forte Mitterberg e con le ridotte del monte Gasella di Dentro (Innergsellberg) e del monte Arnese (Hornischegg), essi costituivano la chiusa di Sesto, con lo scopo di impedire un'ipotetica invasione italiana dal passo di Monte Croce di Comelico per la Val Pusteria, con la sua linea ferroviaria (ferrovia della Val Pusteria) di grande importanza per rifornire e muovere le truppe.

Il forte tuttavia venne disarmato all'inizio delle ostilità dato che aveva una struttura antiquata e quindi non avrebbe resistito ai tiri dell'artiglieria italiana.

Infatti dal 31 luglio il forte venne bombardato dall'artiglieria italiana, che usava obici da 280 millimetri.

Le sue parti furono riutilizzate dai soldati austroungarici per edificare nuove postazioni per la fanteria. Il materiale giungeva dalla Croda Rossa di Sesto.

Alla fine della guerra il forte fu minato e distrutto.

Inoltre per la ricostruzione dei paesi di Sesto e di Moso, vennero usate le grosse pietre del forte oramai distrutto.

Curiosità.
Il forte era composto da una struttura compatta che si articola su 3 piani in superficie e con una copertura piatta che si inclina verso il fronte. La struttura è una costruzione alquanto rozza.

Per la sua edificazione furono montate 2 funivie e 2 linee a scartamento ridotto dal fondo valle per trasportare i materiali per la sua realizzazione.

Le comunicazioni del forte avvenivano attraverso una linea telefonica che lo collegava al paese di Sesto e con telegrafi ottici di tipo M3.

In totale al forte era previsto che stanziasse una guarnigione di circa 160 soldati.



"
"Forte Mitterberg

Il forte Mitterberg (in tedesco ""Werk Mitterberg"") è un forte austroungarico della Prima guerra mondiale, che si trova presso il paese di Sesto, nella val di Sesto, in Alta Pusteria, in Alto Adige. Il forte appartiene al grande sistema di fortificazioni austriache al confine italiano.

Il forte fu eretto negli anni 1885-1889, ad una quota di 1575 metri, ed assieme al Forte Heideck sbarra l'accesso alla val di Sesto alle truppe italiane che potevano accedere all'Impero austroungarico dal Passo di Monte Croce di Comelico.

Il forte è una struttura di grandi dimensioni, disposto su tre livelli, corazzato con blocchi in granito, difeso da diverse postazioni di artiglieria fisse e vallo difensivo frontale verso il passo di Monte Croce di Comelico.

Cenni storici.
Con il Forte Heideck essi andavano a formare la chiusa di Sesto. Non appena il forte fu edificato, esso rappresentava una fortificazione tatticamente moderna, ma dopo che furono sviluppate le granate con forza dirompente e penetrante, il forte perdette la sua modernità, e quindi nel 1909 fu giudicato non più così sicuro.

Fu così che il forte fu disarmato nel gennaio del 1915 e fu trasformato in un deposito, e quindi i suoi pezzi d'artiglieria furono spostati all'aria aperta in una posizione più elevata.

In totale, durante i combattimenti il forte fu bersagliato da circa 160 colpi, ma effettivamente colpito soltanto da 12 colpi di calibro 280.

Negli anni della guerra, il forte fu utilizzato come punto d'appoggio per la fanteria. Per ingannare le truppe italiane, sull'efficienza del forte, i soldati austriaci di giorno facevano il fuoco utilizzando la legna bagnata per produrre un denso fumo nero, mentre durante la notte i soldati tenevano le luci accese.

Dopo la disfatta di Caporetto il forte divenne nel 1918 un quartiere per le emergenze, utilizzato da alcune famiglie di sfollati, mentre attendevano di farsi ricostruire la propria dimora.

Alla fine del conflitto, il forte è stato acquisito dal Demanio Militare italiano, e quindi utilizzato principalmente come deposito.

Alla fine degli anni '60 l'associazione ""Dolomitenfreunde"" chiese il permesso per trasformare il forte in un museo, ma il permesso non gli fu concesso.

Negli ultimi anni il comune di Sesto si è interessato ad acquisire la proprietà della fortezza, per poter integrare il forte nelle infrastrutture culturali e storiche del paese.



"
"The Cars

I The Cars sono un gruppo musicale rock/new wave statunitense formatosi nel 1976 a Boston. Il gruppo, guidato da Ric Ocasek, si è sciolto nel 1988 per poi riunirsi nel 2010.

Biografia.
Il gruppo è stato fondato a Boston (Massachusetts) dal chitarrista e cantautore Ric Ocasek, dal bassista e cantante Benjamin Orr, dal chitarrista Elliot Easton, dal tastierista Greg Hawkes e dal batterista David Robinson.

Il gruppo, attivo dal 1976 al 1988, era famoso anche in Italia soprattutto grazie al singolo ""Drive"" che nel 1984 ebbe un enorme successo.
L'album di debutto, l'eponimo ""The Cars"", è uscito nel 1978 e ha avuto ottimi riscontri, così come le successive uscite. 
Quasi tutti i brani erano scritti da Ric Ocasek e soltanto in alcuni appariva Greg Hawkes come coautore. In ogni album c'erano almeno tre canzoni cantate da Benjamin Orr, la cui voce era soft e lineare, mentre quella di Ric Ocasek era più nervosa ed inusuale.

Tutti gli album degli anni '70 e '80 sono usciti per la Elektra Records.

Verso la fine del 2010, è stata annunciata la loro riunione, nonostante la morte di Orr, avvenuta nel 2000 per cancro pancreatico.

A distanza di ventiquattro anni dall'ultimo disco, il 10 maggio 2011 è uscito il loro primo album dopo la reunion, ""Move Like This"" (Hear Music).

Formazione.
Attuale
Ex membri




"
"Whoa, Nelly!

Whoa, Nelly! è il primo album di Nelly Furtado prodotto da Gerald Eaton e Brian West. La musica riflette la sua personalità eclettica ed in particolare il suo amore per la musica hip hop, per il fado portoghese e per le sonorità giamaicane e brasiliane.
Alla registrazione dell'album contribuiscono in totale 25 musicisti. Nelly inoltre suona la chitarra, il trombone e l'ukulele. L'ammontare delle vendite mondiali è di più di 6.000.000 di copie.


"
"Forte Nauders

Il forte Nauders (in ted. Strassensperre Nauders) è uno dei pochi forti autro-ungarici che ancora oggi è completamente intatto. Il forte appartiene al grande sistema di fortificazioni austriache al confine italiano.

Fu costruito dal 1834 al 1840 (come recita un'iscrizione dell'epoca sulla fortezza), sulla base di un piano del generale dell'ingegnere Franz von Scholl.

La fortezza sorge a circa 3 chilometri a nord del paese Nauders, e si fa spazio in una stretta valle la strada statale del passo Resia. Qui, tra rocce strette, sorge la fortezza di Nauders.

Storia.
Fu costruita nello stesso periodo del forte di Fortezza, ovvero nel XIX secolo, sotto la guida del Generalmajor Georg Eberle, sulla base di un preesistente muro, il ""Niclas-Mauer"" edificato a partire dal 1513.

La chiusa doveva impedire il passaggio a eventuali nemici del Tirolo, ad esempio invasioni di eserciti lombardi. Nonostante sia una fortezza molto giovane è comunque l'unica di quel periodo che si è mantenuta.

Dato che è intatta sia all'esterno che all'interno, attualmente la fortificazione ospita un museo militare e una mostra permanente su ""Il traffico attraverso il passo Resia"".

Sugli spalti del forte, ma anche nel giardino dall'altra parte della strada sono esposti alcuni carri armati e cannoni.

"
"Upernavik

Upernavik è uno dei principali centri della parte nordoccidentale della Groenlandia (1.144 abitanti nel 25 maggio 2000); si trova nel comune di Qaasuitsup.

È posto a circa 700 km a nord del Circolo Polare Artico e il suo nome significa ""posto primaverile"", poiché in estate si raggiungono i 5 gradi sopra lo zero. 
È l'ultima fermata per i traghetti diretti nella Groenlandia settentrionale e le attività principali sono la caccia alla foca e all'orso polare e l'industria ittica. Qui si trova il museo più antico della Groenlandia, il Museo della Città Vecchia, che ha raccolto le firme di molti famosi esploratori artici; si sta lavorando per incorporare nel museo l'intero centro storico. Il percorso da Inuusuussuaq (la vetta più alta presso Upernavik) a Naajarsuit (la punta settentrionale) è screziato dei vari colori delle rocce gialle, arancioni, rosse, verdi e viola, e la vallata ha una straordinaria acustica che permette di sentire un sussurro a distanza di molti chilometri.

Upernavik è collegata ad Ilulissat da tre elicotteri la settimana, che fanno scalo a Uummannaq; inoltre da queste due città arrivano traghetti che nel mese di agosto hanno frequenza giornaliera.

Upernavik fu a capo di un comune, il comune di Upernavik. Questo comune, istituito il 18 novembre 1950, cessò poi di esistere il 1º gennaio 2009 dopo la riforma atta a cambiare il sistema di suddivisioni amministrative della Groenlandia; il comune di Upernavik si fuse insieme ad altri 7 comuni a formare l'attuale comune di Qaasuitsup.
"
"Mikaël Silvestre

Caratteristiche tecniche.
Era capace di giocare sia come centrale, il ruolo che preferiva, che sulla fascia sinistra. Il suo discreto senso della posizione e i suoi buoni piedi gli permettevano di apportare vantaggi alla squadra anche in fase realizzativa, dopo le sue sgroppate. Era abile anche sui calci di punizione e d'angolo sia come tiratore che come saltatore.

Carriera.
Club.
Cresciuto calcisticamente nel Rennes, con cui esordisce nel 1995 rimanendovi fino al 1998, approda all' in Serie A dopo un lungo braccio di ferro tra il club di provenienza e la società meneghina che viene risolto dal direttore sportivo dei nerazzurri Sandro Mazzola. Con il team milanese non gioca buone partite - l'unico suo acuto avvenne nella partita casalinga contro il Vicenza, esordio in stagione del nuovo allenatore Mircea Lucescu, in cui segnò nei minuti di recupero il gol del definitivo 1-1 - e viene presto preso di mira dalla tifoseria nerazzurra, tanto da costringerlo ad un immediato trasferimento.

Acquistato il 10 settembre 1999 dal Manchester United in Premier League per 4 milioni di sterline, divenendo in breve tempo pedina inamovibile della difesa dello United, specialmente nei periodi d'indisponibilità dell'inglese Rio Ferdinand. Il suo contratto con i Red Devils scadde al termine della stagione 2007-2008 ed il 20 giugno del 2008 il giocatore si lega contrattualmente con l' per due stagioni.

Scaduto il contratto con l'Arsenal, dopo un breve periodo da svincolato, il 30 agosto 2010 Silvestre passa in Bundesliga, firmando un contratto biennale con il . La prima rete nel campionato tedesco arriva alla penultima giornata in -, partita in cui sigla l'1-0 (il punteggio finale sarà di 2-0 per i padroni di casa). Il 14 settembre 2012 si aggrega al West Ham per un periodo di prova insieme a John Mensah e Anthony Vanden Borre; successivamente viene comunicato il non superamento del provino con gli ""Hammers"".

Il 20 febbraio 2013 firma con gli americani del Portland Timbers. Il 2 maggio si infortuna all'anteriore dei legamenti del crociato sinistro. Il 29 gennaio 2014 rescinde il contratto e il 22 settembre dello stesso anno firma con gli indiani del Chennai Titans dove gioca 14 partite segnando 1 gol.

Nazionale.
Dal 2001 gioca anche nella nazionale francese, con cui ha collezionato 40 presenze ed è stato presente ai mondiali del 2002 e del 2006.

Statistiche.
Presenze e reti nei club.
""Statistiche aggiornate al 5 luglio 2015.""
"
"Testimonianze

Testimonianze è una rivista letteraria nata a Firenze nel 1958 per iniziativa di un gruppo di intellettuali cattolici (Ernesto Balducci, Lodovico Grassi, Mario Gozzini e Federigo Setti), che tuttora continua le pubblicazioni.
Un gruppo di cattolici lapiriani, popolari-democratici e maritainiani che si riunivano al circolo del Cenacolo di Firenze, tra i quali padre Balducci, Citterich, Gozzini, e Zolo, decidono nel 1958 di fondare una rivista che ribadisse il primato dello spirituale sul temporale e sul 1º numero della rivista verrà messo in chiaro da padre Balducci quanto si proponeva ""Testimonianze"".

Tra il 1964 e il 1965 sulla rivista viene dibattuto il dialogo cattolici-marxisti e nello stesso tempo viene discussa la presenza conciliare della Chiesa nel mondo e sulla libertà di coscienza. Le interpretazioni che ""Testimonianze"" dà del Concilio e quelle che emergono dal convegno del 15-17 giugno 1966 sulla ""Responsabilità del laicato italiano dopo il Concilio"" appaiono alla Curia fiorentina troppo audaci e l""'imprimatur"" alla rivista viene tolto.

Gli interessi del foglio vengono, con la nuova gestione laica, spostati verso le realtà della chiesa locale. La rivista diventa maggiormente politicizzata e si dibatte sull'intervento nella guerra del Vietnam, sul tema della non violenza e degli obiettori di coscienza.

Sui numeri del 1967 e 1968 si apre il dibattito sui gruppi spontanei e viene affrontata la vicenda dell'Isolotto con un numero speciale. Nel 1970 la rivista affronta il problema della Chiesa locale e la Chiesa istituzionale, sull'ecumenismo di base e quello di vertice. Con il tempo, la rivista, pur nel saldo riferimento alla sua matrice cristiana, ha accentuato il suo carattere di laicità ed è redatta da credenti e non credenti, in linea del resto con la sua vocazione originaria di strumento della cultura del dialogo. Tra i temi affrontati, nelle diverse fasi, dell'ormai lunga esperienza di ""Testimonianze"", quelli della pace dei diritti umani, del rapporto fede-storia, del dialogo fra culture e civiltà e (soprattutto nell'ultima sua fase) dell'analisi critiche delle dinamiche del ""mondo globale"". Sui temi della pace e dei diritti umani, la rivista, negli anni ottanta, si è fatta, in particolare, promotrice dei Convegni ""Se vuoi la pace prepara la pace"". Direttori della rivista, di cui Ernesto Balducci è stato il più eminente animatore fino alla sua scomparsa (25 Aprile 1992), sono stati, in successione, Danilo Zolo, Luciano Martini, Lodovico Grassi e (dal 1996) Severino Saccardi. La rivista, che continua regolarmente le pubblicazioni in versione cartacea con cadenza bimestrale, ha anche un sito (www. testimonianzeonline.com) e una pagina facebook ed è associata al Cric (Coordinamento riviste italiane di cultura).


"
"Edipo (Eschilo)

Edipo era una tragedia di Eschilo facente parte della trilogia ""Laio"", ""Edipo"" ed ""I sette contro Tebe"" (unica tragedia oggi rimasta). A tale trilogia seguiva il dramma satiresco ""La sfinge"", anch'esso perduto. Con tali opere Eschilo vinse le Grandi Dionisie del 467 a.C.
Trama.
L""'Edipo"" è una tragedia andata perduta: è noto un solo frammento che nulla ci dice sulla trama dell'opera. Si è ipotizzato che Eschilo per primo abbia legato il motivo dell'incesto di Edipo con quello della maledizione dei suoi figli Eteocle e Polinice, destinati a morire l'uno per mano dell'altro. Nelle precedenti versioni del mito, infatti, i figli di Edipo non sarebbero stati anche figli della madre di Edipo Giocasta ed Eschilo per primo avrebbe legato i due fatti.
<br>Un'altra ipotesi che è stata fatta, è che in quest'opera venisse messa in evidenza la colpa di Eteocle, figlio di Edipo, che non volendo cedere il trono di Tebe al fratello Polinice (i due si erano accordati per regnare un anno a testa), aveva causato lo scoppio della guerra raccontata nei ""Sette contro Tebe"".


"
"Edipo (Euripide)

Edipo () è una tragedia di Euripide, di cui restano solo 18 frammenti.

Trama.
Secondo un recente studio, la ricostruzione della trama della tragedia è la seguente.
La madre adottiva di Edipo, Peribea, arriva a Tebe per dirgli che suo padre Polibo è morto: Edipo, infatti, non è a conoscenza che egli sia adottato e crede Peribea e Polibo i suoi genitori biologici. Edipo racconta con orgoglio a Peribea di come ha sconfitto la Sfinge, guadagnando per sé il trono di recente vacante di Tebe e il matrimonio con la regina di recente vedova, Giocasta.
Peribea, comunque, è arrivata a Tebe in un carro che Edipo aveva inviato come regalo e che era appartenuto al re precedente Laio, che lo stava guidando quando è stato ucciso. I servi di Laio riconoscono il carro, realizzando così che Edipo era l'assassino di Laio e lo accecavano come punizione per l'atto, forse con la complicità di Creonte. 
Dopo l'accecamento, Edipo parlava con Giocasta e, eventualmente, Peribea e da tale chiarimento emergeva che i suoi genitori biologici erano Laio e Giocasta: Menete, un altro servo di Laio che aveva originariamente esposto Edipo quando è nato, potrebbe aver giocato un ruolo in questa scena del riconoscimento.
A seguito di questa rivelazione, Creonte vuole l'esilio di Edipo: il re decaduto, dunque, fugge, con il supporto di Giocasta e la condivisione di responsabilità morale con Edipo e la sua accusa a Creonte di gelosia verso Edipo, il che aveva portato alla catastrofe.

Quest'opera ebbe un notevole influsso sull<nowiki>'</nowiki>""Edipo a Colono"" di Sofocle.

Profondamente differente risulta, a quanto pare dai frammenti in nostro possesso, la trattazione del pentimento in Edipo per il parricidio e l'incesto di cui si rende protagonista: nella tragedia euripidea non è lui stesso ad infliggersi l'accecamento, né esso avviene a causa della scoperta dell'incesto (che avviene dopo). In questo modo, il conflitto interiore è presentato in maniera diversa.

"
"Edipo (Voltaire)

Edipo (""Œdipe"") è una tragedia scritta da Voltaire, rappresentata per la prima volta nel 1718.

Rispetto ai classici greci, l'opera contiene anche la storia d'amore tra Filottete e Giocasta. Sebbene l'opera possa risultare un eccessivo appesantimento delle tragedie che la ispirarono, essa fu accolta da un successo di pubblico, che segnò l'inizio della fortuna teatrale di Voltaire.

Trama.
Atto primo.
Dopo una lunga assenza, Filottete ritorna a Tebe per annunciare la morte di Ercole. Apprende così che quattro anni prima il re Laio è stato assassinato e che Edipo, risolti gli enigmi della Sfinge, è asceso al trono sposando Giocasta. Filottete è turbato; in passato vinse la sua passione per Giocasta autoesiliandosi e prendendo parte alle imprese di Ercole, ma ora deve nuovamente confrontarsi con i propri sentimenti. Un contagio seguito ad una carestia, intanto, funesta la città, e un sogno rivela al Gran Sacerdote che cesserà solo quando l'assassino di Laio sarà stato punito. Edipo allora interroga la moglie sull'omicidio, venendo a sapere che il solo Forbante, fedele servitore del re, lo accompagnava quando Laio cadde per mano ignota. Egli stesso ferito, tornò a Tebe; il popolo e i potenti ne chiesero la testa ma Giocasta lo fece nascondere in un castello. Edipo ordina la sua liberazione e invoca l'ira degli dèi sull'uccisore di Laio.

Atto secondo.
Il popolo ha individuato in Filottete il colpevole. Giocasta piange il suo destino; costretta per due volte a sposare un uomo che non amava, ha dovuto soffocare i suoi sentimenti per Filottete, cui confessa la sua passione e cui rivela quali voci circolino a Tebe. Lo prega allora di partire, di tornare a condurre altrove le sue battaglie contro i tiranni, ma l'amico di Ercole è ferito nell'onore e afferma ad Edipo la sua intenzione di farsi giudicare, al fine di dimostrare la propria innocenza.

Atto terzo.
Giocasta prega nuovamente Filottete di partire, di sollevarla da una situazione penosa che la metterebbe pubblicamente in difficoltà. Teme infatti di venir meno all'imparzialità richiesta dal suo ruolo, e che una eventuale assoluzione possa essere rivelatrice del suo amore. L'uomo però oppone un ulteriore rifiuto. Edipo gli rivela che gli dèi hanno deciso di svelare l'identità del colpevole. Pur ritenendo di dover essere creduto sulla parola, e interpretando ogni dubbio come un'offesa, Filottete accetta per il bene del popolo di ascoltare il verdetto del gran Sacerdote.

Il ministro del culto pronuncia un nome che sconvolge tutti, quello di Edipo. Questi, indignato, lo accusa di approfittare dell'impunità per compiere un sacrilegio e mentire in nome degli dèi, mentre Filottete assicura al re tebano il proprio appoggio.

Atto quarto.
Rimasti soli, Giocasta ed Edipo scoprono di nascondere entrambi un segreto con degli inquietanti punti in comune. La donna intende smitizzare le profezie degli oracoli e le affermazioni dei sacerdoti, ricordando che anni prima aveva fatto uccidere il figlio perché secondo la Pizia sarebbe stato un giorno l'assassino del padre e lo sposo della madre. Spera così di poter rassicurare il marito ma questi, raggelato, spiega come una voce divina gli avesse espresso il medesimo vaticinio in un tempio di Corinto. Giunge a quel punto Forbante, il quale riconosce in Edipo l'uccisore di Laio.

Atto quinto.
Il sovrano è disperato e ha ormai deciso di lasciare il trono e la città, nonostante la moglie cerchi di mostrargli la sua innocenza. Irremovibile, designa Filottete come successore, quando giunge da Corinto il messaggero Icaro. Polibo è morto, ma per Edipo la catena delle disgrazie deve ancora progressivamente snodarsi; infatti, il re di Corinto ha ammesso in punto di morte che Edipo non era suo figlio. Icaro ricorda di averlo soccorso in fasce sul monte Citerone, Forbante sopraggiunge e viene riconosciuto dal messaggero. È lui - Icaro se lo ricorda - l'uomo che gli consegnò il piccolo destinato alla morte, e lui svela l'identità del vero padre di Edipo, Laio. La profezia è compiuta, il re tebano si acceca, il gran Sacerdote saluta il ritorno del favore divino e della serenità in Beozia mentre Giocasta, non potendo accettare un destino così crudele, si suicida.

L'opera.
L<nowiki>'</nowiki>""Edipo"", scritto nel 1717 durante la prigionia, è la prima tragedia di Voltaire, oltre che la prima opera in cui lo scrittore fece uso del suo celebre pseudonimo. Nell'adattare l<nowiki>'</nowiki>""Edipo re"" sofocleo cercò di razionalizzare la trama e le azioni compiute dai personaggi.

Completata in undici mesi, la tragedia venne rappresentata il 18 novembre 1718 alla Comédie-Française, mentre l'autore si trovava in esilio a Châtenay-Malabry. Quinault-Dufresne interpretava Edipo, Charlotte Desmares Giocasta. Tra coloro che assistettero allo spettacolo figuravano anche il reggente Filippo II d'Orléans e la sua figlia primogenita Marie Louise Élisabeth, duchessa di Berry. Da tempo, si vociferava di una loro relazione incestuosa da cui sarebbe nato un bambino; la diceria creò attorno all<nowiki>'</nowiki>""Edipo"" un interesse che andava quindi al di là di una mera curiosità artistica. Nel maggio del 1717, oltretutto, Voltaire era stato arrestato dopo aver rivelato a un informatore della polizia che la giovane duchessa era ancora in stato interessante e rinchiusa nel suo castello di La Muette per partorire in segreto.

Tutto ciò rese la ""pièce"" controversa e oggetto di attenzioni già molto prima della sua rappresentazione. La sera dello spettacolo la duchessa era visibilmente in stato di gravidanza avanzata, cosicché i pettegolezzi e l'ironia conseguenti portarono ad affermare che il pubblico avrebbe assistito non solo alle disavventure di Edipo e Giocasta, ma anche alla nascita di Eteocle. La presenza allo spettacolo della nobildonna destò scandalo, contribuendo ulteriormente al successo dell'opera, replicata ben 44 volte e rimasta nel repertorio della Comédie-Française fino al 1852.

Fu il primo lavoro teatrale nella lunga produzione letteraria di Voltaire, prodiga di tragedie sino ai suoi ultimi anni. Il 7 maggio 1723 ""Edipo"" tornò sulla scena, interpretato da Quinault-Dufrense e dalla celebre Adrienne Lecouvreur.
"
"Timbaland

Si è imposto all'attenzione del pubblico come produttore discografico durante la seconda metà degli anni novanta, collaborando alla realizzazione di brani di successo per artisti come Aaliyah, Jay-Z, Ginuwine e Missy Elliott. Grazie al successo ottenuto nelle classifiche internazionali dai brani da lui prodotti, tra la fine degli anni novanta e l'inizio degli anni duemila è diventato uno dei produttori più richiesti e famosi del mondo hip-hop e R&B. A partire dalla metà degli anni duemila ha spostato il suo interesse anche verso la musica pop, producendo singoli di grande successo per, tra i tanti, Justin Timberlake, Madonna e Nelly Furtado. Nel 2007 ha riscosso successo come artista solista grazie al suo secondo album ""Shock Value"", che ha avuto un seguito nel 2009, anno di pubblicazione di ""Shock Value II"". A entrambi gli album hanno comunque collaborato alla realizzazione delle numerose tracce svariati artisti di rilievo.

Biografia.
Gli esordi.
Nato e cresciuto a Norfolk in Virginia, Stati Uniti, ha iniziato la sua carriera come disc jockey con gli pseudonimi ""DJ Timmy Tim"" o ""DJ Tiny Tim"" e durante il liceo ha collaborato col rapper Melvin Barcliff, conosciuto come ""Magoo"".

Dopo aver sentito del suo materiale, la cantante Missy Elliott ha iniziato a lavorare con lui portandolo con sé a New York, dove aveva sede la sua casa discografica, la Swing Mob, di proprietà del produttore e cantante DeVante Swing. Fu DeVante a proporre il nome ""Timbaland"", prendendo spunto dal nome delle scarpe Timberland, con la quale viene spesso confuso il suo nome erroneamente, molto usate nella moda hip hop.

Timbaland, Magoo e Missy Elliott, con il suo gruppo musicale Sista, divennero parte integrante della Swing Mob, permettendo al produttore di iniziare a lavorare alla realizzazione di molti album insieme a DeVante.

I primi lavori come produttore.
Il musicista ha iniziato ad ottenere consensi di critica e di pubblico nel 1996, grazie alle produzioni da lui curate per il secondo album di Aaliyah, ""One in a Million"", e il primo album di Ginuwine, ""Ginuwine...the Bachelor"". Da questi album sono stati pubblicati due singoli che hanno riscosso grande successo nelle classifiche statunitensi: ""If Your Girl Only Knew"" di Aaliyah e ""Pony"" di Ginuwine, entrambi al primo posto nella classifica Hot R&B/Hip-Hop Songs di ""Billboard"" e tra i venti singoli più venduti della classifica statunitense. I singoli in questione, oltre ad aver successo, hanno attirato l'attenzione della critica grazie a una composizione musicale e a un beat completamente diversi da tutte le canzoni in circolazione in quel periodo. Nel 1997 ha prodotto tutte le tracce dell'album di debutto in qualità di solista di Missy Elliott, dal quale sono stati estratti quattro singoli di successo tra cui ""Sock It 2 Me"" (quarta nella classifica R&B e dodicesima in quella ufficiale). Grazie al successo e alle sonorità innovative delle sue prime produzioni, l'artista diventò uno dei produttori più richiesti della scena R&B/Hip hop statunitense, producendo così brani per rapper di punta come Jay-Z, Nas e Snoop Dogg. Tra il 1997 e il 2003 l'artista ha inoltre pubblicato tre album con l'amico Magoo e ha collaborato alle colonne sonore di molti film, tra cui ""Why Do Fools Fall in Love?"", ""Soul Food"", ""Il dottor Dolittle"", ""Romeo deve morire"" e ""Moulin Rouge!"".

Gli anni duemila e la scomparsa di Aaliyah.
Dal 2000 Timbaland ha continuato la sua ascesa sfornando canzoni dal successo internazionale per molti artisti. Nel 2000 ""Try Again"" di Aaliyah, tratto dalla colonna sonora di ""Romeo deve morire"", è stato il primo brano da lui prodotto a raggiungere la prima posizione della classifica ufficiale degli Stati Uniti, oltre ad essere il primo singolo della storia a raggiungere tale posizione solo grazie al passaggio in radio. Nel 2001 il musicista è uscito per la prima volta dai confini della musica urban per produrre la cover di ""Diamond Dogs"" di David Bowie per Beck. Inoltre ha prodotto varie tracce per i terzi album di Aaliyah, Ginuwine e Missy Elliott, per Ludacris e per Petey Pablo. L'artista ha inoltre lanciato sul mercato discografico diversi talenti da lui scoperti, tra cui Bubba Sparxxx e Ms. Jade, e nel 2002 si è ricongiunto con la vecchia amica Tweet, per la quale ha lavorato ad alcuni brani da inserire nell'album di debutto della cantante, ""Southern Hummingbird"". Da questo album è stato pubblicato come singolo ""Oops (Oh My)"", che ha raggiunto la prima posizione della classifica R&B di ""Billboard"" e si è fatta notare per la sperimentazione musicale che lo caratterizzava. Nel gennaio dello stesso anno ""More Than a Woman"" di Aaliyah divenne il primo singolo prodotto da Timbaland a raggiungere la prima posizione della classifica britannica e il primo singolo di un artista deceduto a debuttare alla prima posizione. La tragica scomparsa della cantante, infatti, avvenuta a causa di un incidente nel 2001, colpì profondamente l'artista, che a causa del dolore bloccò per un periodo la sua attività musicale. Nel corso di un'intervista a MTV TRL dichiarò: ""Era come il sangue per me, e ho perso il mio sangue"".

I primi successi mondiali con ""Cry Me a River"".
Timbaland, dopo la pausa causata dalla morte di Aaliyah, ha prodotto il quarto e il quinto LP di Missy Elliott: ""Under Construction"" e ""This Is Not a Test!"". In questo periodo ha anche prodotto alcune canzoni per Lil' Kim e il rapper Pastor Troy. Collaborando col produttore Scott Storch, Timbaland è riuscito a lavorare ad alcuni brani dell'album d'esordio da solista dell'ex leader degli *NSYNC Justin Timberlake, ""Justified"". Dall'album è stato tratto il singolo ""Cry Me a River"", il quale ha avuto un grande successo in tutto il mondo.
Verso la fine del 2003, Timbaland ha prodotto il secondo album di Bubba Sparxxx, ""Deliverance"" e il terzo album con Magoo, ""Under Construction, Part II"".
Nel 2004 Timbaland è stata la volta di singoli per LL Cool J, Xzibit, Fatman Scoop, Jay-Z e Brandy e ha scritto due brani per l'album ""Exodus"" della popstar giapponese Utada Hikaru.

Il periodo d'oro, le collaborazioni di prestigio e il successo personale con ""Shock Value"".
In quel periodo l'artista ha fondato una nuova etichetta discografica, la Mosley Music Group, alla quale sono entrati a far parte Nelly Furtado, Keri Hilson e il rapper D.O.E..
Nel 2006 Timbaland ha prodotto dei beat per il terzo album di Nelly Furtado, ""Loose"", e per il secondo di Justin Timberlake, ""FutureSex/LoveSounds"". Il successo enorme avuto dai singoli pubblicati da questi due album ha consacrato definitivamente Timbaland come uno dei maggiori produttori e autori della musica contemporanea; ""Promiscuous"", ""Maneater"" e ""Say It Right"" di Nelly Furtado e ""SexyBack"", ""My Love"" e ""What Goes Around...Comes Around"" di Timberlake hanno riscosso successo su scala mondiale e hanno raggiunto la prima posizione delle classifiche di diverse nazioni.

Timbaland ha continuato a produrre successi pop, tra cui ""Wait a Minute"" delle Pussycat Dolls e ""Ice Box"" di Omarion. Ha inoltre lavorato anche a sette brani per il nuovo album di Björk, ad alcune tracce dell'album ""Red Carpet Massacre"" dei Duran Duran e alla canzone ""AYO Technology"" di 50 Cent.

Il 3 aprile 2007 Timbaland ha pubblicato l'album ""Shock Value"", che vedeva la collaborazione di artisti come 50 Cent, Dr. Dre, Elton John, Fall Out Boy, Justin Timberlake, Keri Hilson, Missy Elliott, Nelly Furtado e Nicole Scherzinger. I vari singoli estratti sono diventati dei successi mondiali e hanno permesso a Timbaland di ricevere vari premi e di diventare un nome anche come musicista, non solo come produttore.

Il 26 novembre 2007 Timbaland e la sua fidanzata sono diventati genitori di una bambina di nome Reign.

Nel 2008, Timbaland ha prodotto svariati album tra i quali ""Imperial Blaze"" di Sean Paul, ""Hard Candy"" di Madonna, ""Human"" di Brandy, ""Bittersweet World"" di Ashlee Simpson, ""In a Perfect World..."" di Keri Hilson, ""Mail on Sunday"" di Flo Rida, ""Scream"" di Chris Cornell, ""All I Want Is Everything"" di JoJo, ""Block Party"" di Missy Elliott, ""Dirrty Pop"" di Keithian, ""Doll Domination"" delle Pussycat Dolls, ""l'album d'esordio"" di Jennifer Hudson, l'album d'esordio di Brittany Murphy e ""The Block"" dei New Kids on the Block.

""Shock Value II"".
Il 29 settembre 2009 è uscito un videogioco per PlayStation Portable intitolato ""Beaterator"" prodotto da Rockstar Games contenente suoni e loop prodotti da Timbaland.

Nel mese di settembre 2009 Timbaland ha annunciato l'uscita dell'album Shock Value II inizialmente prevista per il 23 novembre in Europa e il giorno seguente nel Nord America, poi posticipata al 4 dicembre in Europa e all'8 dello stesso mese negli Stati Uniti. L'uscita dell'album è stata anticipata dal singolo ""Morning After Dark"", che vede le partecipazioni di SoShy e Nelly Furtado. Gli altri ospiti dell'album sono gli Attitude, Bran' Nu, Chad Kroeger, Daughtry, D.O.E., Drake, Esthero, Jet, JoJo, Justin Timberlake, Katy Perry, Keri Hilson, Miley Cyrus, OneRepublic, Sebastian, The Fray.

In seguito, l'album è stato promosso dai singoli ""Say Something"", ""Carry Out"" e ""If We Ever Meet Again"", ma non ha bissato i risultati del precedente disco.

""Opera Noir"".
Nel novembre 2010 Timbaland ha annunciato via Twitter che stava lavorando al nuovo album e che probabilmente sarebbe stato il continuato dell'ultimo album Shock Value II. Nello stesso mese invia un video a Demi Lovato per avere una collaborazione e lavorare su dei pezzi. Come primo singolo ufficiale da ""Shock Value III"" è stato scelto ""Break Ya Back"" collaborazione con la cantante statunitense DEV.

Il 15 novembre 2013, Timbaland rivela il suo nuovo singolo per il suo quarto album, ""Opera Noir"", chiamato ""Know Bout Me"" che vede il featuring di Drake, Jay-Z, e James Fauntleroy.



"
"Ulcera

L<nowiki>'</nowiki>ulcera (dal latino ""ulcus"") è una lesione della pelle o di un tessuto epiteliale, a lenta, difficoltosa o assente cicatrizzazione. Si definisce come una soluzione di continuo della superficie mucosale.

"
"Villata

Villata (""La Vilata"" in piemontese) è un comune italiano di 1.631 abitanti della provincia di Vercelli, in Piemonte.

Geografia fisica.
Centro agricolo della pianura vercellese, è situato a breve distanza dalla riva sinistra del fiume Sesia. La superficie comunale è di 14,37 km².

Storia.
Le origini di Villata sono antecedenti il XIII secolo se già nel 1225 si ha notizia di una Villanuova Casalegualonis, quindi di un aggregato di Casalvolone. La sua formazione è da attribuirsi al fatto che alcuni abitanti appartenenti al borgo dei ""Casalgualone"", stanchi delle continue scorrerie a cui erano soggetti per via della contesa di quel territorio tra Vercelli e Novara, avessero deciso di trasferirsi in una sede più tranquilla. In seguito il nuovo borgo prende il nome di Villata de Casalgualono (1315) e solo più tardi Villata.

Nella seconda metà del XIII secolo, per il progressivo aumento della popolazione, venne istituita la parrocchia di San Barnaba. Con l'erezione di Casalvolone a borgo franco (1223), i Casalgualone di Casalvolone, insieme ai Buronzo, altro ramo della stessa famiglia e proprietari in Villata, sottraggono le terre all'incolto per accrescere i loro poteri giurisdizionali ed esigere le decime ed assumono l'appellativo di ""de la Villata"". Inizia probabilmente la costruzione del castello, di cui si ha notizia in un documento del 1404, che proseguirà nel corso del XV secolo.

Fin dal 1335, e pur con alterne vicende, Villata veniva riconosciuta tra le località del vercellese appartenenti allo Stato Visconteo anche se politicamente la signoria restava alla famiglia degli Avogadro. Nel 1427 quando Vercelli, con il suo territorio e i suoi castelli, viene ceduta da Filippo Maria Visconti ad Amedeo VIII di Savoia, Villata resta esclusa dalla cessione e continua ad appartenere al Ducato di Milano ed è formalmente riconosciuta come comune autonomo.

Verso la metà del XVI secolo la signoria su Villata si consolida nelle mani dei Ferrero Fieschi, principi di Masserano, e a loro resterà fino al luglio del 1694 quando il feudo di Villata, così come quello di Casalvolone, viene venduto al giureconsulto avvocato Giovanni Battista Gibellini di Novara che ne manterrà i diritti fino alla abolizione dei privilegi feudali.

Sotto il governo francese Villata perde la propria autonomia e, per pochi anni è nuovamente aggregato al comune di Casalvolone. Con la restaurazione del 1814 ritorna infine comune autonomo della giudicatura di Borgo Vercelli.

Il castello.
Il castello di Villata ha le caratteristiche, di una grande costruzione fortificata a difesa dei raccolti e delle famiglie. L'impianto del castello è quadrilatero con un ingresso protetto da un'unica torre e una pustierla sul lato opposto. La torre, con porta e pustierla, era originariamente dotata di ponte levatoio, per varcare un fossato ora del tutto scomparso. L'insieme dell'edificio è ancora in buone condizioni.

Il Santo Patrono.
Il Patrono di Villata è l'Apostolo San Barnaba. La festa patronale si celebra nell'ultima domenica di agosto benché il santo venga ricordato dalla liturgia l'11 giugno.

Altre informazioni.
Parte del comune di Villata è compresa nel Parco naturale delle Lame del Sesia.
"
"Elide (unità periferica)

L'unità periferica dell<nowiki>'</nowiki>Elide () è una delle tre unità periferiche in cui è divisa la periferia della Grecia Occidentale. Il capoluogo è la città di Pyrgos.

È situata nella parte occidentale del Peloponneso e conserva a grandi linee l'estensione dell'Elide classica.

Geografia fisica.
Affacciata sul Mar Ionio, la regione presenta una parte montuosa (orientale) ma è prevalentemente pianeggiante, percorsa dai fiumi Alfeo e Peneo.

Economia.
L'economia si basa sulla pesca e sull'agricoltura (basata sugli agrumi, sulla vite, sui cereali e sulla frutta).

Prefettura.
L'Elide era una prefettura della Grecia, abolita a partire dal 1º gennaio 2011 a seguito dell'entrata in vigore della riforma amministrativa detta Programma Callicrate

La riforma amministrativa ha anche modificato la struttura dei comuni che ora si presenta come nella seguente tabella:

Precedente suddivisione amministrativa.
Dal 1997, con l'attuazione della ""riforma Kapodistrias"", la prefettura di Elide era suddivisa in 22 comuni
"
"Ibsen (disambigua)
"
"Uncinato

L'osso uncinato, detto così perché dalla sua superficie sporge un rilievo ricurvo che ricorda la forma di un uncino, è un osso breve del carpo posto nella fila distale del carpo medialmente all'osso capitato e distalmente all'osso semilunare e all'osso piramidale. Si articola inoltre distalmente col secondo osso metacarpale.

Descrizione.
L'osso trapezoide ha forma irregolarmente cubica. Offre alla descrizione sei facce, delle quali una prossimale, una mediale, una distale, una laterale, una dorsale ed una palmare.

La faccia prossimale dell'uncinato presenta due superfici articolari continue e rivestite di cartilagine, delle quali una laterale, si articola col semilunare ed è detta ""superficie articolare semilunare"" dell'uncinato, ed una mediale, si articola con l'osso piramidale ed è detta ""superficie articolare piramidale"" dell'uncinato.

La faccia laterale invece presenta una superficie articolare piatta, la ""superficie articolare capitata"" dell'uncinato che, rivestita di cartilagine, stabilisce una artrodia con l'osso capitato.

Le faccette articolari delle superfici laterale e prossimale del' semilunare, tra loro continue, contribuiscono tutte a formare parte dell'articolazione mediocarpale e delle articolazioni intercarpali dell'articolazione mediocarpale. La superficie distale presenta due ""superfici articolari metacarpali"" continue e rivestite di cartilagine, delle quali una laterale ed una mediale. Di queste quella mediale, più ampia, si articola col quinto osso metacarpale e quella laterale, più piccola, contribuisce, assieme alla superficie articolare metacarpale laterale dell'osso capitato, a formare la cavità glenoidea per il quarto osso metacarpale nell'articolazione carpo-metacarpale mediale.

La faccia mediale riceve l'attacco del legamento collaterale mediocarpale mediale e del legamento collaterale carpo-metacarpale mediale.

Infine le superfici palmare e dorsale offrono attacco ai legamenti mediocarpali amato-piramidali, ai legamenti intercarpali capitato-uncinati ed ai legamenti carpo-metacarpali dell'articolazione carpo-metacarpale mediale.

Dalla superficie palmare sporge inoltre un rilievo ricurvo della forma di un uncino e per questo detto ""uncino"" dell'uncinato, sul quale si inserisce il legamento trasverso del carpo.

"
"Efialte di Atene

Biografia.
Efialte, indicato da Plutarco come prostate (capo) della fazione popolare di Atene, è noto per la riforma dell'Areopago della ""polis"" che, nel 462 a.C., riuscì a fare approvare, dando inizio all'epoca della ""democrazia radicale"" ateniese del V secolo a.C.

La riforma consisteva nella riduzione delle prerogative politiche dell'Areopago, che vennero distribuite fra Eliea (tribunale popolare) e boulé (consiglio legislativo; tra le prerogative da esso acquisite rientrava l'euthyna, ossia il compito di giudicare l'operato dei magistrati giunti alla fine del mandato). Tale istituzione perse, inoltre, la ""nomophylakìa"" (la sorveglianza sulla costituzione) e forse anche la custodia dei testi delle leggi. L'Areopago mantenne solamente la funzione di giudicare nelle cause di sacrilegio e di omicidio volontario di un cittadino ateniese. Queste riforme vennero sentite dalle ali moderate come eccessive, in quanto l'Areopago, consiglio degli ex arconti, era rivestito di un'aura di sacralità. Anche per questo motivo, Efialte fu assassinato alcuni mesi dopo. L'esecutore dell'attentato mortale contro Efialte è individuato in Aristodico di Tanagra. La sua eredità politica fu raccolta da Pericle.

Incorruttibile (""adorodoketos"") e giusto (""dikaios""), Efialte fu l'incubo del partito oligarchico: si sbarazzò di molti giudici dell'Areopago intentando processi per corruzione e tolse al Consiglio tutti i poteri aggiunti (""epitheta"") che esso aveva accumulato durante l'epoca delle guerre persiane. La riforma costituzionale di Efialte fu abrogata dal governo dei Trenta.

Secondo il non imparziale giudizio aristotelico, sotto il governo successivo alla settima costituzione ateniese, avviata da Aristide e perfezionata da Efialte, la città avrebbe commesso moltissimi errori a causa dei demagoghi e dell'impero marittimo.

Per la sua fama di incorruttibilità Efialte è spesso raffigurato come un Robespierre ""ante litteram"".


"
"SRD


"
"Emirati Arabi Uniti

Gli Emirati Arabi Uniti (, ""Dawlat al-Imārāt al-ʿArabiyya al-Muttaḥida"", «Stato degli Emirati Arabi Uniti») sono uno Stato nel sud-est della Penisola araba, nell'Asia sud-occidentale. Esso è composto da sette emirati: Abu Dhabi, Ajman, Dubai, Fujaira, Ras al-Khaima, Sharja e Umm al-Qaywayn. Prima del 1971, erano noti come gli ""Stati della tregua"" (""Trucial States""), con riferimento a una tregua imposta nel XIX secolo dai britannici ad alcuni sceicchi arabi che non contrastavano, e anzi foraggiavano, attività piratesche miranti a colpire il naviglio transitante nel tratto di mare di loro competenza. La nazione confina con l'Oman a sud-est, con l'Arabia Saudita a sud-Ovest ed è bagnata dal Golfo Persico a nord.

Storia.
Gli Emirati Arabi Uniti (abbreviato EAU, o in inglese UAE) sono stati formati da un gruppo di sceicchi della Penisola araba, lungo il litorale del sud del Golfo Persico e il litorale nordoccidentale del golfo dell'Oman. La zona ha accolto l'Islam nel VII secolo.

Più tardi, durante il XVI secolo, parte dell'area cadde sotto l'influenza diretta dell'Impero Ottomano. Da allora la regione è stata conosciuta come ""Costa dei Pirati"" a causa dell'attività depredatoria delle popolazioni costiere; altra attività della popolazione era la raccolta delle perle.

Nel 1820 un primo trattato di pace fu firmato dal Regno Unito con tutti gli sceicchi del litorale. Le incursioni però continuarono in maniera intermittente.

Nel maggio 1853 gli ""Shaykh"" firmarono un nuovo trattato con il Regno Unito, che si fece carico della protezione militare e di regolare le dispute fra gli sceicchi; gli ""Stati della Tregua"" (Trucial States) diventarono così un protettorato del Regno Unito. Ad esempio, nel 1955, il Regno Unito sostenne Abu Dhabi nella sua disputa con l'Oman circa l'oasi di Buraymi e un altro territorio al sud.

Nel 1968, il Regno Unito annunciò la decisione, riaffermata nel marzo 1971, di concludere i rapporti del trattato con i sette Stati che si trovavano, insieme con Bahrein e Qatar, sotto protezione britannica. Il Bahrein diventò indipendente nell'agosto dello stesso anno, il Qatar in settembre e i sette emirati il 1º dicembre 1971, data ufficiale di scadenza del trattato. I nove Paesi tentarono di formare un'unione di emirati arabi senza riuscirci. Il 2 dicembre 1971 sei di loro istituirono un'unione politica denominata ""Emirati Arabi Uniti""; il settimo, Raʾs al-Khayma, vi si associò all'inizio del 1972.

Ci fu un accordo del 1974 fra Abu Dhabi e Arabia Saudita sui confini di Abū Dhabi; l'accordo, tuttavia, è stato annullato nel 2006. Il confine con l'Oman rimane ufficialmente non fissato: i due governi acconsentirono di delinearlo nel maggio 1999.

Nel 1990-91 gli Emirati Arabi Uniti parteciparono alla Prima Guerra del Golfo.

Il 2 novembre 2004 morì il primo presidente, Zayed bin Sultan Al Nahyan. Gli successe il primo figlio, Khalifa bin Zayed Al Nahayan, scelto dal Consiglio Supremo.

Il petrolio è la principale fonte economica degli Emirati Arabi Uniti ed è il componente essenziale del loro PIL.

Il petrolio fu scoperto ad Abu Dhabi nel 1958 e a Dubai nel 1966.
Gli introiti hanno fatto prosperare il Paese al punto che la città più importante, Dubai, è considerata la ""New York del Golfo Persico"".

Geografia.
Gli Emirati Arabi Uniti sono situati nel sud-ovest dell'Asia, bagnati dal Golfo di Oman e dal Golfo Persico e incastonati tra Oman e Arabia Saudita, sono un punto di transito fondamentale per il trasporto del greggio.

La superficie totale degli Emirati Arabi Uniti è di circa 83.000 km². Il più grande emirato è quello di Abu Dhabi, che rappresenta l'87% della superficie totale. Il più piccolo emirato, invece, è quello di Ajman, che include solo 259 km².

Il confine con l'Arabia Saudita, a ovest, sud e sud-est, è lungo circa 530 km mentre il confine con l'Oman a sud-est e nord-est è di 450 km. Il confine con il Qatar a nord-ovest è di circa 19 km, ma è fonte di controversie ancora in corso tra Arabia Saudita ed Emirati Arabi Uniti.

La lunghezza totale della costa degli Emirati Arabi Uniti è di 1.318 km. La costa degli Emirati Arabi Uniti sul Golfo Persico è di oltre 650 km. Numerose isole si trovano nel Golfo Persico, e la sovranità di alcune di esse è stata oggetto di controversie internazionali tra Iran, Qatar ed Emirati Arabi Uniti. Gli Emirati Arabi Uniti hanno anche un tratto di costa del Golfo di Oman, anche se la Penisola del Musandam è un'enclave dell'Oman nel territorio EAU.

Quasi la totalità del territorio è occupata dal deserto. Solo nell'estremità orientale sono presenti formazioni montuose, la Catena del Hajar (in Arabo جبال الحجر, ""Jibāl al-Ḥajar"", ""montagne di roccia""), a ridosso del confine con l'Oman. Al confine con l'Oman nel Ras al-Khaimah, si trova lo Jebel Jais, la più alta montagna degli Emirati Arabi Uniti. A sud e a ovest della capitale Abu Dhabi il deserto si fonde nel Rub' al-Khali dell'Arabia Saudita. La zona del deserto di Abu Dhabi comprende due importanti oasi con un'adeguata quantità d'acqua sotterranea per insediamenti permanenti e per la coltivazione.

Gli Emirati Arabi Uniti hanno una popolazione di circa 9.230.000 abitanti. La maggior parte della popolazione vive lungo le coste del Golfo Persico, dove si trovano le principali città del Paese e le principali attività economiche. L'emirato di Abu Dhabi è il più popolato degli Emirati Arabi Uniti, con il 38% della popolazione totale.

Clima.
Il clima degli Emirati Arabi Uniti è subtropicale arido, con inverni miti ed estati calde. I mesi più caldi dell'anno sono luglio e agosto, periodo in cui le temperature medie raggiungono massime di oltre 48 °C sulla pianura costiera. Sulle montagne del Hajjar, le temperature sono notevolmente inferiori, a causa della maggiore altitudine. Le temperature medie di gennaio e febbraio raggiungono minime tra i 10 e i 14 °C. Durante i mesi di fine estate, sulla regione costiera soffia un vento umido sud-orientale conosciuto come Sharqi (che significa ""orientale""). La media annua delle precipitazioni nella zona costiera è meno di 120 mm, anche se le precipitazioni sono torrenziali, ma in alcune zone di montagna le precipitazioni annuali spesso raggiungono i 350 mm. La regione costiera è soggetta a occasionali ma violente tempeste di polvere, che possono ridurre notevolmente la visibilità.

Popolazione.
Demografia.
Nel 2013, la popolazione degli EAU era di 9.346.000, di cui meno del 20% cittadini degli Emirati Arabi Uniti, ed oltre l'80% stranieri. Il tasso migratorio netto del Paese è al 21,71%, il più alto al mondo.

Il 23% degli espatriati è iraniana mentre circa il 50%, viene dall'India. Vi è inoltre una presenza crescente di cittadini europei (in particolare nelle città multi-culturali, come Dubai) e di cittadini provenienti da altre parti dell'Asia (come le Filippine o lo Sri Lanka).<br>
Negli EAU è presente una massiccia quota di palestinesi, sia come rifugiati politici sia in cerca di lavoro temporaneo. Inoltre una consistente fetta della popolazione proviene dall'Egitto, dalla Somalia, dal Sudan e dal Marocco.

La città più popolata del Paese è Dubai, con circa 2,1 milioni di abitanti. Altre città importanti sono Abu Dhabi, al-ʿAyn, Sharja e Fujayra. Circa l'88% della popolazione degli Emirati Arabi Uniti risiede in agglomerati urbani. Il restante 12% della popolazione vive in piccoli villaggi sparsi in tutto il Paese o presso i campi petroliferi nel deserto.

L'aspettativa di vita media è di 75 anni, superiore a qualsiasi altro paese arabo.

Religione.
L'Islam è la religione ufficiale dello Stato e la più professata, anche se il governo segue una politica di tolleranza verso le altre religioni e interferisce raramente nelle attività dei non-musulmani.

Tuttavia, è illegale negli Emirati Arabi Uniti diffondere le idee di una religione (a parte l'Islam) attraverso qualsiasi forma di media in quanto è considerato una forma di proselitismo. Ci sono circa 31 chiese in tutto il paese e un tempio indù nella regione di Būr Dubai (Porto di Dubai).

Il 76% della popolazione totale è musulmana (85% sunniti, 15% sciiti), il 9% è cristiana, mentre il 15% professa altre religioni, principalmente induismo e buddismo. Le religioni al di fuori dell'Islam sono seguite principalmente dagli stranieri residenti negli EAU o espatriati.

Lingua.
La lingua ufficiale parlata nel Paese è l'arabo. HH Sheikh Mohammed Bin Rashid Al Maktoum, attuale Primo ministro e vicepresidente degli Emirati Arabi Uniti nonché emiro di Dubai, ha sottolineato fortemente l’importanza dell'arabo come simbolo dell’identità nazionale, quindi nel marzo 2009 il governo ha deciso di autorizzare l’arabo come la lingua ufficiale in tutte le istituzioni ed entità federali. Essendo un ex protettorato britannico, tutti (a parte poche eccezioni, specialmente nelle zone rurali) parlano inglese, che infatti risulta essere la lingua veicolare nel campo degli affari e del commercio. La segnaletica, i cartelli e i documenti ufficiali sono in arabo ma sempre accompagnati dalla traduzione in inglese, creando ""de facto"" un bilinguismo. Sono presenti inoltre numerosi giornali, radio e canali televisivi in lingua inglese.

Ordinamento dello Stato.
Gli Emirati Arabi Uniti sono una monarchia assoluta. Capo assoluto è il Presidente della Federazione, cooptato per 5 anni dal Consiglio Supremo della Federazione, composto dagli Emiri che sono al vertice degli Stati federati. Egli esercita i supremi poteri con l'ausilio del Primo ministro che di regola è lo ""Shaykh"" di Dubai a cui spetta anche la carica di vicepresidente della federazione. È invece consuetudine che la carica di presidente spetti allo sceicco di Abu Dhabi. Esiste inoltre un Consiglio Federale Nazionale consultivo composto di 40 membri scelti sulla base di candidature individuali.<br>
In Italia sono presenti due sedi di rappresentanza a Roma e a Milano, la prima svolge funzione di ambasciata e la seconda di consolato generale.

Se confrontato con gli altri Stati arabi, per esempio, come l'Arabia Saudita, gli Emirati Arabi Uniti hanno leggi relativamente liberali. Il Paese ha una giurisdizione civile. Tuttavia, la Sharīʿa è applicata ad aspetti del diritto di famiglia, di successione e ad alcuni atti criminali. Le donne possono guidare autovetture.

Un sistema di corte federale si applica in tutti gli emirati eccetto negli emirati di Dubai e di Raʾs al-Khayma, che non sono pienamente integrati nel sistema giudiziario federale. Tutti gli emirati hanno ""tribunali secolari"" che si pronunciano su aspetti penali, civili e commerciali, e ""tribunali islamici"" che si pronunciano su controversie familiari e religiose. La competenza dei ""tribunali della Sharīʿa"" in alcuni emirati, in particolare in quello di Abu Dhabi, è stata estesa in modo da includere, oltre alle questioni di stato personale, tutti i tipi di controversie civili e commerciali, nonché gravi reati. Pertanto, in aggiunta ai tribunali civili, ciascuno dei sette emirati mantiene un sistema parallelo di tribunali della Sharīʿa, che sono organizzati localmente.

Il paese ha attraversato un periodo di liberalizzazione e di modernizzazione durante il regno di Sheikh Zayed bin Sultan Al Nahyan. Le leggi degli Emirati Arabi Uniti tollerano l'uso dell'alcol in una certa misura.

Suddivisioni amministrative.
Gli Emirati Arabi Uniti sono divisi in sette emirati. L'emirato di Abu Dhabi è il più popolato con il 38% della popolazione totale degli Emirati Arabi Uniti, mentre nell'Emirato di Dubai vive il 30% della popolazione totale. Quindi oltre i due terzi della popolazione (il 68%) vive in uno dei due principali emirati (Abu Dhabi o Dubai).

L'emirato di Abu Dhabi ha una superficie di  km² (l'86,7% della superficie totale del Paese), escluse le isole. Ha una costa che si estende per oltre 400 km e si divide per scopi amministrativi in tre regioni principali. L'Emirato di Dubai si estende lungo la costa del Golfo Persico per circa 72 km e ha una superficie di 3.885 km² (che equivale al 5% della superficie totale del paese), escluse le isole. L'Emirato di Sharjah conta circa 16 km di litorale sul Golfo Persico e continua per più di 80 km verso l'interno.
Gli altri emirati di Fujairah, Ajman, Ras al-Khaimah, e Umm al-Qaiwain hanno una superficie complessiva di 3.881 km². Ci sono due aree sotto il controllo congiunto: una è controllata da Oman e Ajman, l'altra da Fujairah e Sharjah.

Nel territorio degli Emirati Arabi Uniti è presente un'exclave dell'Oman, noto come Madha. Si trova a metà strada tra la Penisola del Musandam e il resto del Oman, nell'Emirato di Sharjah. Si estende per circa 29 km² e il confine è stato stabilito nel 1969.

Sistema di governo degli Emirati.
Ogni emirato è guidato da uno sceicco.
I singoli Emirati, secondo la loro Costituzione, conservano una considerevole autonomia politica, giuridica ed economica; pertanto il loro “congresso”, il Consiglio Federale Nazionale, è un organo esclusivamente consultivo, avendo il Governo di ogni Emirato potere legislativo sulla maggior parte delle questioni.

Emiri.
Di seguito un elenco degli emiri attualmente regnanti:

Istituzioni.
Nel paese è presente la sede dell'Incontro Mondiale dei Governi, un'organizzazione mondiale per il dialogo globale con il tentativo di rivoluzionare come i governi operano e come vengono attuate le loro politiche.
Università.
La United Arab Emirates University è la più antica università degli Emirati Arabi Uniti, fondata, dopo l'indipendenza dalla Gran Bretagna, dallo Sheikh Zayed bin Sultan Al Nahyan, padre fondatore degli Emirati Arabi Uniti, nel 1976. L'università si trova ad al-'Ayn.

Ordinamento scolastico.
Il sistema di istruzione degli Emirati Arabi Uniti si compone di scuole elementari, scuole medie e scuole superiori. Le scuole pubbliche sono finanziate dal governo e il curriculum è stato creato per soddisfare gli obiettivi di sviluppo degli Emirati Arabi Uniti. Il mezzo di insegnamento nella scuola pubblica è l'arabo, con la lingua inglese come seconda lingua. Le scuole pubbliche nel Paese sono gratuite per i cittadini degli Emirati Arabi, mentre le spese per le scuole private possono variare. Il sistema di istruzione superiore è monitorato dal Ministero dell'Istruzione Superiore.

C'è stato un significativo miglioramento nel campo dell'istruzione privata. A Dubai il 50% di tutti gli studenti studia ed è iscritto in scuole private, mentre ad Abu Dhabi la percentuale si aggira intorno al 40%.

Un recente sondaggio ha mostrato che il tasso di analfabetismo è in declino negli Emirati Arabi Uniti, ed è ora intorno al 7%. Ciò è dovuto principalmente ai programmi di lotta contro l'analfabetismo tra la popolazione adulta.

Il Governo ha varato numerosi programmi e iniziative per migliorare la qualità dell'istruzione nelle scuole di tutto il paese. Gli Emirati Arabi Uniti hanno mostrato un forte interesse per il miglioramento dell'istruzione e della ricerca.

Cultura.
Produzione letteraria.
Nella produzione letteraria emiratina, tra il XX e il XXI secolo, si afferma l'opera poetica di Nujoom Al-Ghanem, anche affermata regista cinematografica, che ha scritto diversi volumi di poesie ispirate spesso al patriottismo e alle condizioni della donna nel mondo quotidiano.
Patrimoni dell'umanità.
Nel 2011 un sito del patrimonio culturale degli Emirati Arabi Uniti è entrato a far parte della Lista dei patrimoni dell'umanità dell'UNESCO: infatti sono stati inseriti nella lista anche i Siti culturali di Al Ain, siti archeologici degli Emirati Arabi di rilevante importanza storico e culturale

Festività nazionale.
Altre ricorrenze nazionali.
Nota*: Il 1º dicembre 1971 cessarono di esistere gli Stati della Tregua (1820-1971): terminò il Protettorato britannico: gli emirati di Abu Dhabi, Ajman, Dubai, Fujairah, Sharjah e Umm al-Quwain si unirono così per formare gli Emirati Arabi Uniti (2 dicembre 1971)

Nota*: Il primo soldato degli Emirati Arabi Uniti a perdere la vita, (durante la ""battaglia del Grande Tunb"", contro le forze iraniane poco prima della formazione degli Emirati Arabi Uniti) fu Salem Suhail bin Khamis, il 30 novembre 1971.

Economia.
Gli Emirati Arabi Uniti hanno un'economia aperta, con il decimo reddito pro-capite del mondo. Le esportazioni di petrolio e di gas naturale svolgono un ruolo importante nell'economia dello Stato, soprattutto in quella di Abu Dhabi. Oltre l'85% dell'economia degli Emirati Arabi Uniti si basa sulle esportazioni di risorse naturali. Il petrolio, soprattutto, è la principale fonte di reddito dell'Emirato di Abu Dhabi, che può vantare, al momento, riserve per altri 150 anni. L'Emirato di Dubai, invece, ha risorse di petrolio che sono state calcolate fino al 2025 circa, per questa ragione, quest'emirato ha già cominciato una politica di diversificazione della propria economia puntando in particolar modo sul commercio, il turismo e i servizi. Gli altri emirati, per il proprio sostentamento, necessitano invece di appoggio economico dai due Emirati principali.L'industria metallurgica (soprattutto dell'alluminio e dell'acciaio) insieme con il settore tessile sono capaci di produrre una quantità molto significativa del PIL e si prevede che entro i prossimi 40-60 anni, di superare le entrate derivanti dal petrolio e le esportazioni di gas naturale.

Il boom edilizio ha portato il governo del Paese a investire in infrastrutture molto costose che includono il Burj Dubai, il cui nome è stato cambiato nel 2011 in Burj Khalifa, l'edificio più alto del mondo, il Dubai World Central International Airport, che, è l'aeroporto più costoso mai costruito, e le tre Palm Islands, le isole artificiali più grandi al mondo. Altri progetti riguardano il Dubai Mall, il centro commerciale più grande del mondo, e un arcipelago artificiale chiamato The World, che mira ad aumentare l'industria del turismo, in rapida crescita a Dubai. Per quanto riguarda il settore dello spettacolo è in costruzione Dubailand, che dovrebbe essere due volte le dimensioni di Disney World, e la Dubai Sports City, che non solo fornirà la ""casa"" per le squadre sportive locali, ma può far parte della futura offerta olimpica degli Emirati Arabi Uniti. Tuttavia, la preoccupazione principale è che questo boom edilizio, costruito sul debito e sulla speculazione, possa creare una crisi del bilancio statale, come è accaduto a Dubai.

Le importazioni principali degli Emirati sono i manufatti, i macchinari, le attrezzature e i mezzi di trasporto.

Più di 200 aziende operano nel complesso di Jebel Ali a Dubai, che include un porto in acque profonde e una zona di libero scambio per la produzione e distribuzione di tutti i beni prodotti dallo Stato e un impianto di dissalazione dell'acqua di grande potenza, una fonderia d'alluminio, e un'unità di montaggio dell'acciaio. Il complesso è attualmente in fase di espansione, con sezioni di terreni vuote, ""prenotate"" per i diversi settori dell'industria. L'aeroporto più grande del Paese è Dubai World Central International Airport.
Gli Emirati Arabi Uniti fanno parte del Consiglio di Cooperazione del Golfo (GCC).

La valuta degli Emirati Arabi Uniti è il Dirham degli Emirati Arabi Uniti.

Gli Emirati Arabi Uniti sono considerati un ""paradiso fiscale"". Il sistema fiscale italiano, col Decreto Ministeriale 04/05/1999, ha inserito gli Emirati Arabi Uniti tra gli Stati o Territori aventi un regime fiscale privilegiato, nella cosiddetta Lista nera o Black List (come viene più comunemente indicata), ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio. Successivamente con il Decreto del 21 novembre 2001 ha modificato la Lista nera. In particolare nell'art. 2 inserisce gli Emirati Arabi Uniti tra i Paradisi con esclusioni: le società operanti nei settori petrolifero e petrolchimico e le banche estere sono infatti regolarmente assoggettate a imposta.

Crisi.
A seguito della crisi immobiliare, nel 2008 negli Emirati Arabi Uniti le banche locali hanno dichiarato il taglio dei prestiti. Ciò ha colpito il mercato immobiliare a Dubai. Le imprese locali hanno avviato campagne di marketing molto convenienti per tentare di sbarazzarsi degli appartamenti. L'azienda che ha lanciato la campagna ""due al prezzo di uno"" è la Imad Real Estate, che ha spiegato che chi acquista un bilocale con un soggiorno per circa $ 600.000 riceve un monolocale senza alcun costo aggiuntivo. Recentemente alcune aziende hanno promosso acquisti di ville di diverse dimensioni a prezzi convenienti (per i locali), e con l'aggiunta di un'auto in regalo, di modello diverso secondo la tipologia di villa acquistata.

Nonostante gli EAU, come tutti gli altri paesi del Golfo Persico, siano stati colpiti da un forte declino nei ricavi a causa della riduzione dei prezzi del petrolio nei mercati mondiali, l'esercito degli Emirati ha annunciato alla più grande mostra di armi in Medio Oriente - IDEX 2010 - che sarebbe stato firmato un accordo con una società tedesca per la creazione di un centro di formazione per il suo corpo di fanteria. L'accordo è stato stimato di circa 125 milioni di euro.

Ambiente.
Flora e fauna.
Nelle oasi abbondano le palme da dattero, acacie ed eucalipti. Nel deserto la flora è molto scarsa e si compone soltanto di erbe, rovi e cespugli. La fauna autoctona era a rischio d'estinzione a causa della caccia intensiva, che ha portato a un programma di conservazione della fauna sull'isola di Bani Yas avviata dallo sceicco Zayed bin Sultan Al Nahyan nel 1970, salvando, per esempio, l'Oryx o il leopardo.
Sport.
Tiro a volo.
Nella specialità sportiva di tiro a volo da segnalare Ahmed Al-Maktoum, primo emiratino a vincere una medaglia olimpica e medaglia d'oro mondiale nel double trap individuale a Lonato del Garda 2005, dove ha vinto anche un argento a squadre.


"
"Uova Fabergé

Le Uova Fabergé furono una realizzazione di gioielleria ideata presso la corte dello zar di tutte le Russie ad opera di Peter Carl Fabergé, della omonima compagnia.

Storia.
Fra il 1885 e il 1917 furono realizzate ben 52 (59 contando anche quelle per Kelch) di queste uova di Pasqua in oro, preziosi e materiali pregiati, ogni anno all'approssimarsi della festività.

Fabergé e i suoi orafi hanno progettato e costruito il primo uovo nel 1885. L'uovo fu commissionato dallo zar Alessandro III di Russia, come sorpresa di Pasqua per la moglie Maria Fëdorovna.
L'uovo, di colore bianco con smalto opaco, aveva una struttura a scatole cinesi o a matrioske russe: all'interno vi era un tuorlo tutto d'oro, contenente a sua volta una gallinella colorata d'oro e smalti con gli occhi di rubino. Quest'ultima racchiudeva una copia in miniatura della corona imperiale contenente un piccolo rubino a forma d'uovo. 

La zarina fu così contenta di questo regalo che Fabergé fu nominato da Alessandro ""gioielliere di corte"", e fu incaricato di fare un regalo di Pasqua ogni anno da quel momento in poi, con la condizione che ogni uovo doveva essere unico e doveva contenere una sorpresa.

A partire dal 1895, anno in cui morì Alessandro III e salì al trono il figlio Nicola II vennero prodotte due uova ogni anno, uno per la nuova zarina Aleksandra Fëdorovna Romanova e uno per l'imperatrice madre. Nessun uovo venne fabbricato nel 1904 e nel 1905 per via delle restrizioni imposte dalla Guerra russo-giapponese.

La preparazione delle uova occupava un intero anno: una volta che un progetto veniva scelto, una squadra di artigiani lavorava per montare l'uovo.

I temi e l'aspetto delle uova variavano ampiamente. Per esempio, sulla parte esterna, l'uovo del 1900 (dedicato alla costruzione della Transiberiana) era decorato da una fascia grigia metallica con inciso il programma dell'itinerario della ferrovia e all'interno aveva un treno in oro in miniatura.

A partire dal 2006, appena ventuno uova erano ancora in Russia, per la maggior parte in esposizione nel Palazzo dell'Armeria del Cremlino di Mosca. Nel mese di febbraio del 2004 l'imprenditore russo Viktor Vekselberg acquistò nove uova precedentemente possedute dall'editore americano Forbes, facendole ritornare così in Russia. Altre collezioni più piccole sono nel museo delle belle arti della Virginia, nel museo di New Orleans dell'arte e in altri musei nel mondo. Quattro uova sono nelle collezioni private mentre sette mancano ancora.

Uova Fabergè per Kelch.
Il nobiluomo russo Alexander Kelch ha commissionato a Fabergé sette uova di Pasqua gioiello, una ogni anno dal 1898 al 1904, per regalarle alla moglie Barbara.

Furono realizzate sotto la supervisione di Michael Perkhin, all'epoca secondo mastro orafo della Fabergé, che si ispirò a quelle imperiali.

Le sette uova Kelch sono altrettanto belle, se non addirittura più sontuose, di quelle della serie imperiale, hanno maggiori dimensioni e con tutta probabilità, costarono molto di più.

Barbara vendette le uova nel 1920.

Le uova di Fabergé nella cultura di massa.
Attorno alle uova Fabergé ruota la trama di numerose opere. Tali oggetti o loro imitazioni compaiono inoltre in diversi film, cartoni animati, fumetti e videogiochi.

In opere come ""Octopussy - Operazione piovra"" (1983) e ""Ocean's Twelve"" (2003) viene inscenato il furto dell'Uovo dell'incoronazione. Il tema del furto di un uovo viene riproposto anche in un episodio del serial televisivo ""La signora in giallo"", nell'episodio ""Le allegre comari di Rossor"" (2005) della serie ""i Simpson"", nel film d'animazione """" (1999), trasposto poi in manga, nel film Quasi amici - Intouchables, nel film ""The Code"" (2009) ,nelle serie Le avventure di Hooten & the Lady, nella terza stagione della serie ""Peaky Blinders"". White Collar e nel videogioco Maize.
Ne Il Segreto Francisca Montenegro regala un uovo Fabergé a Maria Castaneda. Nel terzo episodio del videogioco è possibile intravedere un uovo in casa di Selina Kyle.


"
"11 Leonis Minoris

11 Leonis Minoris è una stella di classe spettrale G8-V, distante 36,5 anni luce dal Sistema solare. Si tratta di una stella binaria composta da una nana gialla simile al Sole e da un debole nana rossa.

"
"Coccige

Il coccige è un osso impari e simmetrico, ultimo verso il basso della colonna vertebrale.

Deriva il suo nome dal greco κόκκυξ (""kòkkyx""), propriamente ""cuculo"", per via della somiglianza con il becco di tale uccello. Il primo a utilizzare il termine con tale significato fu il medico Galeno nel II secolo d.C.

Struttura.
Il coccige è l'ultimo segmento rudimentale della colonna vertebrale ed è formato da 4 a 6 segmenti fusi tra loro, che però non presentano le normali caratteristiche delle vertebre. Sono, al contrario, soltanto abbozzi di queste ultime; infatti, solo la prima vertebra coccigea presenta ancora qualche caratteristica comune alle vertebre precedenti. Si notano solo in questa gli abbozzi dei processi trasversi e dei processi articolari, definiti corni del coccige, situati posteriormente alla base e che si articolano con i corni dell'osso sacro.

Nell'insieme l'osso ha forma triangolare con una base superiore, un vertice inferiore, una faccia anteriore, una posteriore e due margini laterali. La base si articola con l'apice dell'osso sacro. Le facce anteriore e posteriore presentano dei solchi orizzontali che segnano i punti di fusione dei segmenti primitivi.

È l'ultima testimonianza della coda che caratterizzava i nostri antenati in epoca remota. A prova di ciò si riscontra, anche se molto raramente, in alcuni nascituri la presenza di ulteriori vertebre (generalmente 2-3 ma anche 5) al di sotto di esso che formano una ""piccola coda"".


Inserzioni muscolari.
Sulla superficie dorsale del coccige si inserisce il grande gluteo, verso l'apice del coccige si inserisce invece lo sfintere esterno dell'ano.


"
"Gliese 505

Gliese 505 è una stella binaria distante 36,6 anni luce dal Sistema solare, situata nella costellazione della Chioma di Berenice, a meno di 2º da Alfa Comae Berenices (Diadem).

La componente principale del sistema è una nana arancione di classe spettrale K1V avente una massa 0,79 volte quella del Sole, la secondaria è una nana rossa di classe M1V, con massa 0,55 volte quella solare. Le due stelle sono separate da 7,2 secondi d'arco, il che implica una distanza reale di 81 UA. La metallicità della primaria, secondo Anderson (2012), è di molto inferiore rispetto a quella del Sole, mentre la luminosità è pari al 35% rispetto a quella solare.

La stella più vicina a Gliese 505 è una debole nana rossa, HIP 63510, a 4,4 anni luce, mentre a poco meno di 6 anni luce si trova Mufrid, che a quella distanza brillerebbe di magnitudine -1,38. La stella più luminosa del cielo sarebbe però di gran lunga Arturo, che dista 9 a.l. e avrebbe una magnitduine di -3,10. Particolarmente brillante sarebbe anche Denebola, che a 13 a.l. brillerebbe di magnitudine -0,02, quarta stella più luminosa vista dal sistema di Gliese 505, dopo Arturo, Mufrid e Canopo.

Nomenclature alternative sono: HD-115404, HIP-64797, LHS-2713/2714, SAO-100491.


"
"Theta Persei

Theta Persei è una stella di classe spettrale F7-V, distante 36,6 anni luce dal Sistema solare, con una magnitudine apparente +4,12. 

Fa parte di un sistema binario situato nella costellazione Perseo. La componente principale del sistema, Theta Persei A (GJ 107 A), è una nana gialla di tipo spettrale F7V con una temperatura effettiva di circa , circa 520 K superiore a quella del Sole. Brilla con una luminosità di circa 2,44 volte maggiore quella del Sole e la sua massa è di un 25% superiore. La sua metallicità, ovvero l'abbondanza relativa di elementi più pesanti dell'idrogeno, è comparabile a quella del Sole. Di conseguenza le quantità relative di altri elementi come il sodio, magnesio, alluminio, silicio sono molto simili a quelle del Sole.

Theta Persei B (GJ 107 B) è una nana rossa di tipo spettrale M1,5V la cui massa stimata è stimata tra il 43% e il 51% della massa solare. Visivamente a 20,5 arcosecondi dalla sua compagna, la separazione effettiva tra le due stelle è circa cioè circa 8 volte la distanza tra Nettuno e il Sole, essendo il periodo orbitale di 2720 anni. L'orbita del sistema è leggermente eccentrica (e=0,13).


"
"Eucalyptus

Gli eucalipti o eucalitti (Eucalyptus, dal greco , ""bene"", e , ""nascondere"", in riferimento al fatto che i petali nascondono il resto del fiore) sono un genere di piante arboree sempreverdi originarie dell'Oceania (soprattutto Tasmania, Australia e Nuova Guinea) appartenente alla famiglia delle Mirtacee (ne sono presenti circa 600 specie).

Caratteristiche.
Gli eucalipti sono sempreverdi; la specie ""Eucalyptus regnans"" in Australia può superare anche i 90 metri; in Italia queste piante raggiungono dimensioni inferiori, solitamente non più di 25 metri. Il fusto ha la corteccia liscia. Il fiore è formato da un calice a forma di coppa chiusa che si stacca con la fioritura; il frutto è a forma di capsula con all'interno molti piccoli semi.

Importanza economica.
Delle numerose specie classificate, solo una sessantina hanno anche interesse economico e provengono tutte dalle zone costiere dell'Australia, le zone caratterizzate da clima mite e da ricchezza di precipitazioni atmosferiche.

Gli impieghi prevalenti delle specie di eucalipti riguardano l'uso farmacologico e fitoterapico dell'olio essenziale, l'utilizzo del legno come legna da opera o da ardere o per la fabbricazione della carta, l'allestimento di apprestamenti protettivi (frangiventi) e, infine, come pianta ornamentale e in floricoltura per la produzione di fronde.

Durante e dopo la bonifica dell'Agro pontino (Lazio meridionale) e di altre zone paludose italiane, avvenute durante il ventennio fascista, vennero piantati numerosi esemplari di eucalipti, per diverse ragioni: come ""linee frangivento"", quale valida protezione contro il forte vento e le trombe d'aria (piuttosto comuni nel Pontino, specialmente nel periodo autunnale) sia per mantenere il più possibile ""in asciutto"" i limitrofi canali di scolo delle acque ed evitare i ristagni d'acqua responsabili della prolificazione della zanzara anofele. Gli alberi di eucalipto infatti necessitano di un fabbisogno d'acqua piuttosto elevato se paragonato alla vegetazione autoctona.

Ad oggi, nell'Agro Pontino, l'eucalipto è considerato una specie spontaneizzata.

Usi.
I principi attivi sono presenti nelle foglie che vengono essiccate e conservate, quindi utilizzate per uso interno in infuso, per uso esterno in suffumigi. Molto diffusa è la preparazione di caramelle o pastiglie a base di eucalipto per tosse e bronchi e anche l'utilizzo di olio essenziale da vaporizzare negli ambienti o in preparati per aerosol. L'eucalipto è indicato per fluidificare ed eliminare le secrezioni bronchiali, come trattamento della febbre e per combattere l'asma.
Viene consigliato contro le infiammazioni dell'apparato urogenitale ed intestinale.
Inoltre possiede proprietà antivirali ed antinfiammatorie e viene indicato contro i reumatismi; come insetticida può essere utile per eliminare i parassiti, stimola il sistema immunitario ed è antinevralgico. È utilizzato nella cura delle vesciche causate da varicella, herpes labiale e fuoco di Sant'Antonio.

L'eucalipto è una pianta mellifera che è bottinata dalle api, consentendo loro di produrre abbondante miele, anche monoflora e con le stesse proprietà balsamiche della pianta. 

Nell'ambito dell'interior design, si sta diffondendo sempre più l'utilizzo dei rami di eucalipto come elemento di design per realizzare centrotavola, segnaposto e ghirlande.

"
"Mufrid

Mufrid (Eta Boötis / η Boo / η Boötis) è una stella di classe spettrale G0-IV, distante 37 anni luce dal sistema solare, nella costellazione di Boote. Mufrid appare vicina alla stella di spicco di Boote, Arturo (Alpha Bootis) nel cielo della Terra, e Arturo è in realtà il suo più prossimo vicino stellare, in quanto entrambe le stelle sono quasi alla stessa distanza dal Sole.

Osservazione.
Si tratta di una stella situata nell'emisfero celeste boreale; grazie alla sua posizione non fortemente boreale, può essere osservata dalla gran parte delle regioni della Terra, sebbene gli osservatori dell'emisfero nord siano più avvantaggiati. Nei pressi del circolo polare artico appare circumpolare, mentre resta sempre invisibile solo in prossimità dell'Antartide. La sua magnitudine pari a 2,7 le permette di essere facilmente individuata anche da centri urbani di dimensioni medie.

Il periodo migliore per la sua osservazione nel cielo serale ricade nei mesi compresi fra fine marzo e agosto; da entrambi gli emisferi il periodo di visibilità rimane indicativamente lo stesso, grazie alla posizione della stella non lontana dall'equatore celeste.

Caratteristiche fisiche.
Mufrid è una subgigante gialla avente una massa del 60% superiore a quella del Sole, ed un raggio 2,7 volte superiore. Ha cessato da poco la fusione dell'idrogeno nel suo nucleo ed ora, con un nucleo d'elio inerte sta bruciando l'idrogeno degli strati più esterni, e in un futuro prossimo entrerà nella fase di gigante rossa.
Osservazioni del suo spettro suggeriscono la presenza di una compagna vicina di piccola massa con un periodo orbitale di 1,35 anni. Probabilmente si tratta di una nana bianca, la cui distanza dalla principale è circa la stessa che separa Marte dal Sole.

Mufrid ha anche una compagna ottica a 2 minuti d'arco di distanza di nona magnitudine, non legata gravitazionalmente alla stella principale.


"
"Gliese 902

Gliese 902 è una stella di classe spettrale K3-V, distante circa 37 anni luce dal Sistema solare e di magnitudine apparente +7,09. Di tipo spettrale K3V, si tratta di una stella che, come il Sole, fonde idrogeno all'interno del suo nucleo. Rispetto al Sole è più piccola e fredda, con una massa che è circa il 72% di quella solare.


"
"Gliese 169

Gliese 169 è una stella della costellazione del Toro di classe spettrale K7-V o M0.5V, come citato in altre fonti, distante circa 37 anni luce dal sistema solare.
La stella è una nana arancione più piccola e fredda del Sole, con una massa 0,66 volte quella solare ed una luminosità 0,13 volte quella della nostra Stella .

"
"Cratere Omar Khayyam

Omar Khayyam è il nome di un cratere lunare da impatto intitolato al matematico, astronomo, poeta e filosofo persiano Omar Khayyam. Questo cratere è situato subito oltre il bordo nordoccidentale della luna, nell'emisfero lunare più distante dalla terra (faccia nascosta), in una zona che diviene talvolta visibile a causa delle librazioni lunari. Comunque, anche nelle più favorevoli condizioni di illuminazione, l'effetto prospettico è tale da permettere di rilevare pochissimi dettagli, e la nostra attuale conoscenza deriva dal lavoro delle sonde orbitali.

Omar Khayyam si trova all'estremità occidentale del grande cratere Poczobutt, ed al suo bordo nordoccidentale è sovrapposto quello del cratere Zsigmondy. La porzione est-sud-est del pianoro interno è coperta da un cratere più recente, mentre il resto della superficie interna è divis ain due da una cresta che parte dall'esterno del bordo occidentale.

Il bordo esterno è fortemente eroso ed ha una larga interruzione verso sud-est. Un cratere minore si sovrappone al margine occidentale, mentre numerosi piccoli impatti sono sparsi nell'interno e sulle pendici. La zona sudoccidentale sembra essere la meno irregolare.

"
"Zeta Doradus

Zeta Doradus (ζ Doradus / ζ Dor) è una stella appartenente alla costellazione del Dorado. Si tratta di un sistema binario, ove la componente più brillante è una stella bianco gialla di sequenza principale di classe spettrale F9V. Dista 38 anni luce dal Sistema solare e la sua magnitudine apparente è +4,72.

Osservazione.
La sua posizione è fortemente australe e ciò comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilità è invece limitata alle regioni temperate meridionali e alla fascia tropicale. La sua magnitudine pari a +4,72, fa sì che possa essere scorta solo con un cielo sufficientemente libero dagli effetti dell'inquinamento luminoso.

Il periodo migliore per la sua osservazione nel cielo serale ricade nei mesi compresi fra fine ottobre e aprile; nell'emisfero sud è visibile anche per un periodo maggiore, grazie alla declinazione australe della stella, mentre nell'emisfero nord può essere osservata in particolare durante i mesi dell'inverno boreale.

Caratteristiche fisiche.
Zeta Doradus è una stella binaria larga; la principale ha infatti una compagna a 0,06 anni luce di distanza, equivalenti a 12.400 UA.
La principale è una stella molto simile al Sole, poco più massiccia (1,1 masse solari), avente circa lo stesso raggio e una temperatura più alta della nostra stella (6125 K); la sua metallicità è stimata essere del 60% superiore alle abbondanze di elementi pesanti presenti nel Sole, mentre la luminosità bolometrica è 30% superiore. La secondaria, più debole, è una nana arancione di classe K7V con una massa 0,53 volte quella del Sole.

Zeta Doradus ha un'età compresa tra 1,4 e 3,5 miliardi di anni; un eccesso nella radiazione infrarossa emessa nella lunghezza d'onda dei 70 micron indica la presenza di un disco di polveri attorno alla stella, che per questa ragione è inserita negli obiettivi prioritari del Terrestrial Planet Finder (TPF) per la ricerca di pianeti terrestri in grado di ospitare la vita.

"
"Lambda Serpentis

Lambda Serpentis ((λ Ser, λ Serpentis) è una stella della costellazione del Serpente di magnitudine 4,42, distante 39,5 anni luce dal sistema solare. La velocità radiale (-66 km/s) indica che la stella si sta velocemente avvicinando alla Terra, e tra circa 172.000 anni raggiungerà la distanza minima, a circa 7,9 anni luce dal Sole. In quel periodo la stella sarà molto più brillante di quanto lo sia nell'epoca attuale, e la sua magnitudine apparente sarà di circa +0,9.

Caratteristiche fisiche.
Si tratta di una nana gialla molto simile al Sole, di classe spettrale G0-V, anche se alcuni cataloghi la indicano come subgigante. Si tratta di una nana gialla molto simile al Sole, con una massa e un raggio di poco superiori a quelli della nostra stella, mentre la luminosità è oltre 2 volte superiore. La temperatura superficiale è attorno ai 5950 K e un'altra similitudine con il Sole è la sua metallicità, che è praticamente la stessa, mentre l'età della stella appare superiore a quella del Sole ed è stimata sui 6 miliardi di anni o poco più.

In passato fu suggerito che la stella avesse una compagna spettroscopica con un periodo di 1837 giorni; tuttavia osservazioni successive esclusero la presenza di compagne stellari, confermando che si tratta di una stella singola.


"
"Iota Pegasi

Iota Pegasi (ι Peg / 24 Pegasi) è una stella binaria appartenente alla costellazione di Pegaso distante 38,3 anni luce dal Sistema solare

Caratteristiche.
Iota Pegasi è una binaria spettroscopica; la stella principale è una stella bianco-gialla di sequenza principale di tipo spettrale F5 poco più massiccia del sole (1,32 volte) e 3,3 volte più luminosa.

A 0,119 U.A. dalla principale, cioè a circa un terzo della distanza di Mercurio dal Sole, si trova una nana gialla di classe spettrale G8V, con una massa pari a 0,8 volte quella del Sole.
Iota Pegasi B ruota attorno alla principale, in un'orbita quasi circolare, in un tempo di 10 giorni, 5 ore e 3 minuti.

Tra circa 4 miliardi di anni, Iota Pegasi A diventerà una gigante rossa, e a quel punto la sua superficie uscirà dal proprio lobo di Roche, iniziando a trasferire massa alla compagna. Questo potrebbe portare la compagna a divenire la componente primaria del sistema dopo un certo tempo. Una volta che entrambe saranno passate dal proprio stadio di gigante, tra circa otto miliardi di anni, si verrà a formare un sistema binario composto da due nane bianche.


"
"Croup

Il croup (o laringotracheobronchite) è una malattia dell'apparato respiratorio umano solitamente innescata da un'infezione virale acuta delle vie aeree superiori. L'infezione porta a gonfiore all'interno della gola che interferisce con la normale respirazione e ai classici sintomi: una tosse ""abbaiante"", stridore e raucedine. Si può avere una sintomatologia lieve, moderata o grave che spesso si acuisce di notte. Solitamente la patologia viene trattata grazie alla somministrazione di una singola dose di steroidi per via orale. Occasionalmente l'adrenalina può essere utilizzata nei casi più gravi. Tuttavia l'ospedalizzazione si rende raramente necessaria.

Il croup viene diagnosticato su base clinica una volta che le altre potenziali cause più gravi dei sintomi sono state escluse (cioè epiglottite o un corpo estraneo nelle vie aeree). Solitamente non sono necessari ulteriori esami diagnostici. Si tratta di una condizione relativamente comune che colpisce circa il 15% dei bambini più comunemente tra i 6 mesi e 5-6 anni di età. Quasi mai è stata osservata negli adolescenti o negli adulti.

Nel mondo occidentale la causa principale del croup era la difterite, ma ciò oggi assume soltanto una connotazione storica, grazie al successo della vaccinazione e al miglioramento degli standard di vita e di igiene.

Cenni storici.
Il termine ""croup"" viene dal verbo inglese ""croup"", che significa ""gridare con voce rauca"". La malattia ha preso questo nome in Scozia e si è diffuso nel XVIII secolo rendendosi popolare. Il croup difterico è conosciuto fin dai tempi dell'antica Grecia di Omero, ma l'eziologia virale non è stato differenziata da quella batterica della difterite fino al 1826, quando gli studi di Pierre Bretonneau ne permisero la distinzione. Il croup virale è stato poi chiamato """"faux-croup"""" dai francesi mentre con ""croup"" si faceva riferimento alla malattia causata dal batterio della difterite. Il croup causato dalla difterite è diventato oggi una patologia quasi sconosciuta per via dell'introduzione di una efficace immunizzazione.

Epidemiologia.
Il croup colpisce circa il 15% dei bambini. Solitamente si presenta tra i 6 mesi ei 5-6 anni di età, rappresentando circa il 5% dei ricoveri ospedalieri in questa popolazione. In rari casi, può verificarsi in bambini di appena tre mesi e in ragazzi fino ai 15 anni. I maschi sono colpiti il 50% più spesso rispetto alle femmine e non vi è un aumento della prevalenza su base stagionale.

Eziologia.
Il croup è di solito causato da una infezione virale. Tuttavia alcuni clinici usano il termine in senso più ampio, includendo la laringo-tracheite acuta, il croup spasmodico, la difterite laringea, la tracheite batterica e la laringotracheobronchite. Le prime due condizioni implicano una infezione virale e sono generalmente più miti rispetto alla sintomatologia, le ultime tre sono dovute a infezioni batteriche e di solito presentano gravità maggiore.

Eziologia virale.
Il croup virale - o laringotracheite acuta - è causato da virus parainfluenzali, principalmente di tipo 1 e 2, nel 75% dei casi. Altre eziologie virali includono l'Influenzavirus A e B, il morbillo, l'adenovirus e il virus respiratorio sinciziale. Il croup spasmodico è causato dallo stesso gruppo di virus della laringotracheite acuta ma non appaiono i classici segni di infezione, come febbre, mal di gola e un aumento dei globuli bianchi. Il trattamento e la risposta ad esso, sono simili.

Eziologia batterica.
Il croup batterico può essere diviso in difterite laringea, tracheite batterica, laringotracheobronchite e laringotracheobroncopneumonite. La difterite laringea è dovuta al ""Corynebacterium diphtheriae"" mentre gli altri sono causati da una infezione virale primaria con uno sviluppo batterico secondario. I più comuni batteri implicati sono i bacilli ""Staphylococcus aureus"" e ""Streptococcus pneumoniae"" e i proteobatteri ""Haemophilus influenzae"" e ""Moraxella catarrhalis"".

Patogenesi.
L'infezione virale, causa del croup, porta al gonfiore della laringe, della trachea e dei bronchi per via di infiltrazioni di leucociti del sangue (soprattutto istiociti, linfociti, plasmacellule e neutrofili). Il gonfiore produce un'ostruzione delle vie aeree che, quando è significativo, porta ad un aumento del lavoro respiratorio e il caratteristico turbolento e rumoroso flusso d'aria, noto come ""stridore"".

Clinica.
Segni e sintomi.
Il croup è caratterizzato da un inizio improvviso e da una tosse ""abbaiante"", stridore, raucedine e difficoltà nella respirazione che, spesso, peggiora durante la notte per la posizione supina obbligata. Il colpo di tosse ""abbaiante"" è spesso descritto come simile al richiamo di una pinnipedia o di un leone marino. Lo stridore è spesso aggravato dall'agitazione o dal pianto e, se può essere ascoltato a riposo, può indicare restringimento critico delle vie aeree. Tuttavia, se il croup peggiora, lo stridore può diminuire notevolmente.

Altri sintomi includono febbre, congestione nasale (sintomi tipici del raffreddore comune) e retrazione della parete toracica. La presenza di bava alla bocca e un aspetto clinico complessivamente non sano, sono indice di altre condizioni mediche.

Diagnosi.
Il croup è diagnosticabile dalla sola clinica. Il primo passo è quello di escludere altre patologie ostruttive delle vie aeree superiori, soprattutto epiglottite, un corpo estraneo delle vie aeree, stenosi sottoglottica, angioedema, ascesso retrofaringeo, ascesso peritonsillare, reazione allergica, difterite laringea e tracheite batterica.

Un radiografia frontale del collo non viene eseguita di routine, ma se viene prescritta può mostrare un caratteristico restringimento della trachea, chiamato il ""segno del campanile"" poiché ne ricorda la forma. Il segno del campanile è suggestivo della diagnosi ma è tuttavia assente nella metà dei casi.

Altre indagini (come le analisi del sangue e la coltura virale) sono sconsigliati, in quanto possono causare inutile agitazione e quindi peggiorare la, già compromessa, pervietà delle vie respiratorie. Le colture virali, ottenute attraverso l'aspirazione del rinofaringe, possono essere usate per confermare la causa esatta, esse sono comunque di solito limitate ai contesti di ricerca. L'infezione batterica dovrebbe essere considerata se una persona non migliora con il trattamento standard. A questo punto possono essere indicate indagini più approfondite.

Classificazione di gravità.
Il sistema più comunemente usato per classificare la gravità del croup è il punteggio di Westley. È utilizzato principalmente per scopi di ricerca piuttosto che nella pratica clinica. Esso consiste nella somma dei punti assegnati per cinque fattori: livello di coscienza, cianosi, stridore, ingresso dell'aria e retrazione del torace. Nella tabella seguente sono indicati i dati per ogni fattore.


L'85% dei bambini che si presentano al pronto soccorso per croup accusano una manifestazione lieve di malattia. Il croup grave è raro (<1% dei casi).

Trattamento.
I bambini con croup sono generalmente mantenuti calmi il più possibile. Gli steroidi vengono somministrati di routine, con l'adrenalina utilizzata nei casi più gravi. Ai bambini con saturazione emoglobinica arteriosa sotto il 92% deve essere dato ossigeno, e in quelli che presentano una forma grave può essere necessario un ricovero in ospedale per osservazione. Se è necessario l'ossigeno, una somministrazione di tipo """"blow-by"""" (la fonte dell'ossigeno posta vicino al viso del bambino) è consigliata, in quanto provoca meno agitazione rispetto all'uso di una maschera. Con il trattamento, meno dello 0,2 % dei pazienti con la condizione necessita di intubazione endotracheale.

Steroidi.
I corticosteroidi, come il desametasone e il budesonide, hanno dimostrato di migliorare gli esiti nei bambini con le complicanze da croup. Un significativo sollievo si ottiene già sei ore dopo la somministrazione. Sebbene possano essere somministrati sia per via orale, parenterale che per inalazione, la via orale rimane quella preferibile. Una singola dose è solitamente sufficiente ed è generalmente considerata molto sicura. Dosi di desametasone da 0,15, 0,3 e 0,6 mg/kg sembrano essere tutte ugualmente efficaci.

Adrenalina.
Una croup da moderata a grave può essere temporaneamente migliorata con adrenalina nebulizzata. L'adrenalina produce tipicamente una riduzione della gravità entro 10-30 minuti, i benefici durano solo circa 2 ore. Se il miglioramento permane dopo 2-4 ore a seguito del trattamento senza ulteriori complicazioni, il bambino viene generalmente dimesso dall'ospedale.

Altri.
Mentre altri trattamenti per la croup sono stati studiati, nessuno ha prove sufficienti per sostenere il loro uso. L'inalazione di vapore o aria umidificata è un trattamento di auto-cura tradizionale, ma gli studi clinici non hanno dimostrato l'efficacia e attualmente viene utilizzato raramente. L'uso di farmaci per la tosse, che di solito contengono destrometorfano e/o guiafenesin, sono sconsigliati. L'inalazione di ""heliox"" (una miscela di elio e ossigeno) per diminuire il lavoro respiratorio è stato un trattamento utilizzato in passato ma tuttavia vi sono poche prove scientifiche per sostenerne l'utilizzo. Poiché il croup è di solito una malattia virale, gli antibiotici non sono utilizzati, a meno che non si sospetti un'infezione batterica secondaria. In questi casi si raccomanda l'assunzione di vancomicina e cefotaxime. Nei casi più gravi associati a influenza A o B, gli antivirali inibitori della neuraminidasi possono essere somministrati.

Prognosi.
Il croup virale è di solito una malattia auto-limitata, ma tuttavia raramente può provocare la morte per insufficienza respiratoria e/o arresto cardiaco. I sintomi di solito migliorano entro due giorni ma possono durare anche fino a sette giorni. Altre complicazioni, tuttavia non frequenti, includono la tracheite batterica, la polmonite e l'edema polmonare.

Prevenzione.
Molti casi di croup sono stati evitati grazie all'immunizzazione per l'influenza e la difterite. Grazie proprio alla vaccinazione il croup da difterite è ormai raro nel mondo sviluppato.


"
"Scheletro (anatomia)

Con il termine scheletro si definisce l'insieme delle ossa che sostengono il corpo dei vertebrati, incluso lo scheletro umano.

Svolge una funzione di sostegno, di protezione degli organi interni (come la gabbia toracica, il cranio e il bacino), di produzione di cellule del sangue e di sistema di leve, sulle quali i muscoli esercitano la loro azione e di movimento tramite le contrazioni muscolari. Oltre a ciò, costituisce una sorta di magazzino per i sali minerali in relazione alle necessità dell'organismo. Il sistema scheletrico è formato da cartilagini, ossa e articolazioni. La cartilagine è un tessuto connettivo solido e flessibile, forma la gran parte dello scheletro di un bambino e, con la crescita, si trasforma in osso. Lo scheletro costituisce la struttura portante del corpo, ed è formato dall'insieme delle ossa, variamente unite tra di loro da formazioni più o meno mobili che prendono il nome di articolazioni. A seconda della loro struttura e della libertà di movimento che consentono, le articolazioni si suddividono in tre tipi:


Classificazione delle ossa.
Esistono due tipi di architettura ossea: l'osso compatto che appare omogeneo; l'osso spugnoso, composto da una rete di sbarrette e lamine ossee che racchiudono cavità più o meno ampie.
Le ossa lunghe sono più lunghe che larghe. Constano di una diafisi, costituita da tessuto compatto, e di due epifisi che sono costituite da tessuto osseo spugnoso.
Le ossa corte sono generalmente cuboidali e sono costituite da osso spugnoso, e sono per esempio quelle del polso e della caviglia.
Le ossa piatte sono laminari, sottili e incurvate. Sono composte da due strati sottili di osso compatto tra i quali è presente uno strato di osso spugnoso. Sono ossa piatte la maggior parte delle ossa del cranio, le scapole, lo sterno e le costole.

L'osso è dotato di una resistenza alla tensione. La superficie di un osso è costituita da uno strato compatto di lamelle. Internamente, a livello delle epifisi, le trabecole non sono compatte ma si intersecano tra loro formando l'osso spugnoso. Il periostio è una membrana biancastra che riveste l'esterno dell'osso, attraversata da numerosi vasi linfatici e sanguigni e da fibre nervose. Nelle ossa lunghe e in alcune ossa piatte è presente il midollo osseo che produce le cellule sanguigne. Nelle ossa lunghe l'endostio riveste la cavità midollare.

Le ossa contengono midollo osseo rosso, organo implicato nella produzione dei globuli rossi e bianchi del sangue. Nelle ossa lunghe la parte centrale, definita ""diafisi"" è invece occupata dal midollo osseo giallo, una riserva di lipidi. Possono essere ossee o cartilaginee: le prime hanno un comportamento rigido e le ultime elastico.
Anatomia comparata.
Corda dorsale e colonna vertebrale.
Il sistema delle vertebre è costituito da:

Arti.
Nei chiridi, ovvero i vertebrati terrestri tetrapodi, lo scheletro è costituito essenzialmente da tre elementi:

Cranio.
L'arcata mandibolare è data da:

L'arcata ioidea è invece data da:

L'arcata branchiale è data da:

Anatomia umana.
Lo scheletro di un uomo adulto è formato da 206 ossa circa (si può avere una vertebra in più e molte ossa del piede sono in numero variabile; durante lo sviluppo le ossa cambiano di numero, evolvendosi e diventando più fragili dopo i 45 anni), che formano i due segmenti dello scheletro:


Le connessioni tra scheletro assile e appendicolare prendono il nome di cinture:


"
"Deneb Algedi

Deneb Algedi (δ Cap / δ Capricornii / Delta Capricorni), o Scheddi (: ), è un sistema stellare situato nella costellazione del Capricorno. Avendo una magnitudine di 2,81, è la stella più luminosa della costellazione. Dista 38,7 anni luce dal Sistema solare.

Osservazione.
Si tratta di una stella situata nell'emisfero celeste australe; grazie alla sua posizione non fortemente australe, può essere osservata dalla gran parte delle regioni della Terra, sebbene gli osservatori dell'emisfero sud siano più avvantaggiati. Nei pressi dell'Antartide appare circumpolare, mentre resta sempre invisibile solo in prossimità del circolo polare artico. La sua magnitudine pari a 2,8 le consente di essere scorta anche dai piccoli e medi centri urbani senza difficoltà.

Il periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilità rimane indicativamente lo stesso, grazie alla posizione della stella non lontana dall'equatore celeste.

Caratteristiche.
Delta Capricorni è sospettata essere una variabile Delta Scuti, ed è certamente anche una binaria a eclisse di tipo Algol; una compagna la occulta ogni 1,023 giorni, causando una diminuzione della luminosità di 0,24 magnitudini, mentre quando è la secondaria ad essere occultata, la diminuzione è di 0,09 magnitudini.

La componente primaria del sistema è classificata a volte come gigante bianca, altre come subgigante e altre ancora come stella bianca di sequenza principale. Probabilmente è una stella che sta terminando ora l'idrogeno nel suo nucleo e sta entrando nello stadio di subgigante. Presenta linee metalliche nel suo spettro, di conseguenza viene catalogata anche fra le stelle Am. La secondaria, probabilmente una nana arancione, non è ben conosciuta e pare avere una massa simile a quella del Sole.

Etimologia.
Il nome tradizionale 'Deneb Algedi' deriva dall'arabo ذنب الجدي (ðanab al-Jady), che significa ""la coda della capra"". La stessa origine ha un nome alternativo, Scheddi, nome usato fra l'altro anche per la stella . Insieme a quest'ultima era conosciuta nel mondo arabo come ""Al Sa'd al Nashirah"", ""la fortunata"".

Nell'astronomia cinese, è nota come 垒 壁 阵 四 (LEI BI zhen SI), che significa 'la quarta stella della linea dei bastioni . Ciò è riferito alla sua presenza in mezzo a un asterismo noto come 'La linea di bastioni ', che comprende anche , , , , , , , 27 Piscium, 29 Piscium, 33 Piscium e 30 Piscium.


"
"Porrima

Porrima è la stella γ Virginis (γ Vir / 29 Virginis), la seconda stella più brillante della costellazione della Vergine, dopo la stella Spica (α Virginis). Si trova a circa 38 anni luce di distanza dalla Terra.

Porrima è una stella binaria e fu una delle prime stelle multiple scoperte. Un missionario in India, tale Richaud, la scoprì nel 1689. William Herschel misurò il suo angolo di posizione nel 1781, e suo figlio, John Herschel, calcolò la sua orbita nel 1833. 
Fino agli inizi degli anni 90 del novecento era un oggetto facile da osservare, ma la distanza apparente tra le due stelle del sistema binario è andata diminuendo fino al 2007, per poi tornare ad aumentare.

Osservazione.
Si tratta di una stella situata nell'emisfero celeste australe, ma molto in prossimità dell'equatore celeste; ciò comporta che possa essere osservata da tutte le regioni abitate della Terra senza alcuna difficoltà. Essendo di magnitudine 2,7, la si può osservare anche dai piccoli centri urbani senza difficoltà, anche sotto cieli moderatamente inquinati.

Il periodo migliore per la sua osservazione nel cielo serale ricade durante i mesi della primavera boreale, che corrispondono alla stagione autunnale nell'emisfero australe. Il periodo di visibilità rimane indicativamente lo stesso, grazie alla posizione della stella posta a poco più di 1° dall'equatore celeste.

Caratteristiche fisiche.
Porrima è composta da due stelle praticamente identiche nel valore della magnitudine apparente (+3,48 e +3,50), entrambe con una massa una volta e mezzo quella solare. Entrambe sono stelle della sequenza principale di tipo spettrale F0V

La luminosità delle due stelle, prese singolarmente, è 4 volte maggiore di quella solare. Il periodo orbitale del sistema è di 170 anni mentre la separazione media tra le due stelle è di 40 UA, approssimativamente la distanza tra Plutone e il Sole, l'orbita eccentrica porta però le due stelle da distanze comprese fra 5 e 81 U.A.. La magnitudine congiunta del sistema è di +2,74.

Etimologia.
Il nome Porrima deriva dal latino e si riferisce ad una dea della mitologia romana, invocata per la prevenzione e la protezione dei parti dei nascituri.
La stella era conosciuta come Prorsa e Prosa nel II secolo.

In Babilonia era conosciuta come Kakkab Dan-nu, ""la Stella dell'eroe"", mentre in Cina veniva chiamata Shang Seang, l'""Alto ministro dello Stato"".

"
"Gliese 542

Gliese 542 è una stella nella costellazione del Centauro di magnitudine apparente +6,66, quindi non è una stella visibile ad occhio nudo. 
La stella è una nana arancione di tipo spettrale K3V, talvolta classificata di tipo K3IV, quindi come subgigante, comunque più piccola e fredda del Sole. Dista 38,5 anni luce dal Sistema solare.


"
"Zeta Trianguli Australis

Zeta Trianguli Australis è una stella della costellazione del Triangolo Australe distante 39,5 anni luce dal Sistema solare.

Osservazione.
La sua posizione è fortemente australe e ciò comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilità è invece limitata alle regioni temperate inferiori e alla fascia tropicale. La sua magnitudine pari a +4,91, fa sì che possa essere scorta solo con un cielo sufficientemente libero dagli effetti dell'inquinamento luminoso.

Il periodo migliore per la sua osservazione nel cielo serale ricade nei mesi compresi fra maggio e settembre; nell'emisfero sud è visibile anche per gran parte della primavera, grazie alla declinazione boreale della stella, mentre nell'emisfero sud può essere osservata in particolare durante i mesi estivi boreali.

Caratteristiche.
Si tratta di una binaria spettroscopica composta da due stelle di sequenza principale; la primaria è una stella di classe spettrale F9-V di poco più massiccia del Sole (1,06 volte) mentre la secondaria è una stella nana che le orbita attorno in un periodo di 13 giorni, su un'orbita quasi circolare. La metallicità è di poco inferiore a quella del Sole ([Fe/H]=-0.10), mentre l'età stimata si aggira intorno ai 2 miliardi di anni.

La secondaria è probabilmente una nana rossa con massa compresa tra le 0,09 e 0,45 masse solari, di tipo spettrale da M1V a M7V .


"
"Wolf 635

Wolf 635 (conosciuta anche come HD 154363, HIP 83591 e Gliese 653) è una stella binaria situata nella costellazione dell'Ofiuco distante circa 35 anni luce dal Sistema Solare. Le sue componenti sono una nana arancione, chiamata Wolf 635 A e la nana rossa Wolf 635 B (o ""Wolf 636"").

Osservazione.
Si tratta di una stella situata nell'emisfero celeste australe, ma molto in prossimità dell'equatore celeste; ciò comporta che possa essere osservata da tutte le regioni abitate della Terra senza alcuna difficoltà e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree più interne del continente antartico. Le due stelle possiedono una magnitudine combinata di poco inferiore a +8 e pertanto non sono osservabili ad occhio nudo; per poterle scorgere è sufficiente comunque anche un binocolo di piccole dimensioni, a patto di avere a disposizione un cielo buio.

Il periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilità rimane indicativamente lo stesso, grazie alla posizione della stella non lontana dall'equatore celeste.

Caratteristiche fisiche del sistema.
La distanza visuale tra le due stelle è di 184,5 secondi d'arco, pari ad una distanza effettiva di almeno 2500 UA; il sistema è formato da:



"
"Beta Trianguli Australis

Beta Trianguli Australis (β Trianguli Australis / β TrA) (detta anche ""Betria""), è una stella subgigante di classe spettrale F1 IV, distante circa 40 anni luce dal Sistema solare.

Osservazione.
La sua posizione è fortemente australe e ciò comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilità è invece limitata alle regioni temperate meridionali e alla fascia tropicale. La sua magnitudine pari a +2,83 le consente di essere scorta con facilità anche dalle aree urbane di moderate dimensioni.

Il periodo migliore per la sua osservazione nel cielo serale ricade nei mesi compresi fra fine marzo e agosto; nell'emisfero sud è visibile anche verso l'inizio della primavera, grazie alla declinazione australe della stella, mentre nell'emisfero nord può essere osservata in particolare durante i mesi tardo-primaverili boreali.

Caratteristiche fisiche.
La stella è classificata sia come stella bianco-gialla di sequenza principale sia come subgigante bianco-gialla di classe spettrale F1V-F1IV; possiede una temperatura superficiale pari a 7220 K, una luminosità 8,5 volte maggiore di quella solare e un raggio 90% superiore a quello del Sole. La massa è stimata essere 1,65 volte superiore a quella solare.

L'analisi elementare mostra delle piccole differenze rispetto alle quantità degli elementi nel Sole: l'ossigeno è in quantità comparabili ([O / H]=0,11), così come per il vanadio e per il cobalto ([Co / H] = 0,45); l'europio, al contrario è cinque volte più abbondante, ma in generale la maggior parte degli elementi (come sodio, calcio, nichel, cromo e manganese) hanno valori comparabili a quelli del Sole o leggermente inferiori: lo zinco è tre volte meno abbondante, mentre la metallicità misura [Fe / H]= -0,29.

Ha un compagno di 14 magnitudine, la cui natura non è ancora stata stabilita: potrebbe essere anche una doppia ottica, cioè 
senza legami gravitazionali con β TrA.

Secondo alcune misurazioni farebbe parte dell'Associazione di β Pictoris, formata da altre 16 stelle nate dalla stessa nube molecolare: se ciò fosse confermato, la stella avrebbe 12 milioni di anni.
Al termine della sua esistenza diventerà una nana bianca al carbonio-ossigeno. Osservazioni con il Telescopio spaziale Spitzer rivelano un eccesso di radiazione infrarossa, che indicherebbe la presenza di un disco circumstellare attorno alla stella.

"
"85 Pegasi

85 Pegasi è un sistema stellare nella costellazione di Pegaso, distante 40,5 anni luce dal Sistema solare.

Caratteristiche.
La componente principale, 85 Pegasi A, è una nana gialla di tipo spettrale G5V di magnitudine apparente 5,81 e una massa 0,88 volte quella solare. Ad una distanza di 10,3 U.A. orbita 85 Pegasi B, una nana arancione di nona magnitudine che impiega poco più di 26 anni ad orbitare attorno al comune centro di massa del sistema. 

85 Pegasi B potrebbe essere a sua volta una binaria stretta, composta da 2 stelle con la massa rispettivamente di 0,15 e 0,11 masse solari. La separazione delle due componenti dovrebbe essere di circa 2 U.A.

Nel The Washington Visual Double Star Catalog compaiono anche C e D, tuttavia studi sul moto proprio di queste stelle hanno escluso che siano legate gravitazionalmente al sistema.

Pare essere un sistema più vecchio del Sole, l'età stimata è infatti di circa 10 miliardi di anni.


"
"Gliese 435

Gliese 435 è una stella di classe spettrale K5-V situata nella costellazione del Centauro, distante 40,4 anni luce dal Sistema solare. 
La sua massa è circa il 70% di quella del Sole e la temperatura superficiale è attorno ai 4645 K. Con un raggio 0,65 volte quello solare emette appena il 17% della luce emessa dalla nostra stella.


"
"Elmintiasi

L'elmintiasi è una parassitosi, nella quale una parte del corpo è infestata da vermi.

In genere gli elminti risiedono nell'apparato gastrointestinale, ma possono trovarsi anche nel fegato o in altri organi.

"
"Giuseppe Olivieri

Professionista dal 1912 al 1928, vinse una tappa al Giro d'Italia 1920.

Carriera.
Iniziò la carriera come pistard a Marsiglia, dove la famiglia si era trasferita. Ottenne i migliori risultati nel 1919, con un terzo posto alla Milano-Sanremo ed un secondo alla Milano-Torino e nel 1920, anno in cui vinse la tappa di Torino al Giro d'Italia. Nel 1924 fu secondo alla Sei giorni di Berlino, in coppia con Alessandro Tonani.

Fu anche lo scopritore e poi allenatore del suo conterraneo Giuseppe Olmo.





"
"Angelus Novus

Angelus Novus fu una rivista nata nell'autunno del 1964 come trimestrale di estetica e critica a Firenze edita da La Nuova Italia a cura di Massimo Cacciari e Cesare De Michelis.

Il titolo è un chiaro riferimento al dipinto ""Angelus Novus"" di Paul Klee.

La rivista attraversa fasi differenti contraddistinte da diverse periodicità, da direttori diversi e passa attraverso tre case editrici. <br> Dopo l'inizio a cura di Cacciari e De Michelis, Angelus Novus passa con il n. 11 del 1968 sotto la direzione del solo De Michelis per la casa editrice Dedalus. Dalla fine del 1969 al 1970 vengono interrotte le pubblicazioni che riprendono nel 1971 con il n. 19 come ""quaderni quadrimestrali di critica"" a cura di De Michelis editi dall'editore Marsilio.

Sul primo numero del 1964 non apparivano editoriali ma il fascicolo si apriva con un saggio di Cacciari, ""Note di estetica hegeliana, I. Storia del sistema"" che impostavano il lavoro del periodico. Nel n. 2 apparivano, accanto alle riflessioni di Cacciari sulla II parte di Storia del sistema, un saggio di H. M. Enzensberger dal titolo ""Le aporie dell'avanguardia"" che contenevano una ""Postilla ad Enzensberger"" di C. De Michelis e sul n. 3 gli articoli di Chiarini, Plebe, Chiaretti e Saltini su ""Avanguardia e marxismo"", tema che avrebbe avuto maggiore importanza con il proseguimento della rivista.

Nella primavera del 1968 la rivista, con un editoriale sul n.11, cercava di rispondere al quesito sulle reali prospettive di un lavoro culturale, tale da poter esercitare una funzione critica nella società del capitalismo, e al quesito sul bilancio delle attuali proposte di analisi storico-scientifica del sistema.<br> Sulla rivista apparvero così i saggi di Chiarini sulla letteratura tedesca del dopo guerra, il saggio di Adorno su ""Dialettica dell'Impegno"", il saggio di Giuseppe Vacca su ""Althusser: materialismo storico e materialismo dialettico"", lo studio di Boris Arvatov su ""Utopia e scienza"".

Nel 1969 con il n. 15-18 la rivista sospendeva le pubblicazioni e le riprendeva nel 1971 con il n. 19 in veste graficamente rinnovata ma in sostanza con il programma precedente. Subito dopo Angelus Novus iniziò a diradare l'uscita dei fascicoli e concludeva la sua esperienza.

"
"Agente 007 - Licenza di uccidere

Agente 007 - Licenza di uccidere (""Dr. No"") è un film del 1962 di Terence Young.

Si tratta del primo capitolo della serie di film di spionaggio dedicati all'agente segreto James Bond. Ispirato all'omonimo romanzo di Ian Fleming pubblicato nel 1958, è stato adattato per il grande schermo da Richard Maibaum, Johanna Harwood e Berkeley Mather, e prodotto da Harry Saltzman e Albert R. Broccoli.

James Bond viene inviato in Giamaica per fare luce sulla morte di un collega, membro del servizio segreto britannico. L'avventura lo porterà a scoprire i loschi piani del Dr. No, un misterioso criminale al servizio della SPECTRE, il cui piano prevede il sabotaggio delle missioni spaziali americane. Nonostante sia stato il primo libro a essere portato sullo schermo, ""Licenza di uccidere"" non è il primo romanzo di Fleming; la nascita di James Bond avvenne infatti in ""Casino Royale"", uscito nel 1953.

""Licenza di uccidere"" venne realizzato a basso costo, ma si rivelò un grande successo commerciale. Primo di una longeva serie cinematografica (iniziata con la distribuzione della pellicola in Gran Bretagna il 5 ottobre 1962), lanciò un genere che ebbe grande successo negli anni 1960. Fin dall'inizio sono visibili le principali caratteristiche dei film di 007; si distinguono infatti la cosiddetta sequenza ""gunbarrel"" e la raffinata elaborazione stilistica dei titoli di testa, marchio di fabbrica dell'intera saga.

Trama.
John Strangways, uomo del servizio segreto britannico di stanza in Giamaica, subisce l'agguato di tre assassini conosciuti come ""Three Blind Mice"" e viene rapito e ucciso. Come contromossa, l'agente segreto James Bond – noto anche come 007 – è convocato nell'ufficio del suo superiore, M, il quale lo recluta al fine di scoprire i misteri che si nascondono dietro la scomparsa di Strangways e quali siano stati i suoi rapporti con la CIA in un caso di sabotaggio di un lancio missilistico statunitense per mezzo di onde radio.

Costretto quindi a sostituire la sua vecchia pistola Beretta con una potente Walther PPK, James Bond parte per la Giamaica. Arrivato all'aeroporto di Kingston una ragazza sospetta cerca di fotografarlo, e un tassista si offre di accompagnarlo alla casa del Governatore Pleydell-Smith. I sospetti di Bond riguardo l'identità dell'autista sono fondati, infatti si tratta di un scagnozzo del misterioso dottor Julius No che, in seguito a uno scontro con l'agente segreto, si suicida con del cianuro contenuto nelle sigarette per non svelare l'identità del mandante.

Subito dopo 007 si incontra con il governatore Pleydell-Smith e il generale Potter, che abitualmente giocava a carte con Strangways. Bond scopre che quest'ultimo era un grande appassionato di pesca e che spesso affittava la barca di tale Quarrel, un pescatore della zona. Questi inizialmente, non essendo sicuro delle intenzioni della spia, decide di non collaborare. Ma dopo che Bond mette al tappeto lui e Pussfeller, proprietario del bar locale, Quarrel scopre grazie all'intervento di Felix Leiter, un agente della CIA, che 007 è del servizio segreto britannico.
Mentre indaga in casa di Strangways, Bond trova il biglietto da visita di tal professor Dent, che aiuta il primo a identificare dei campioni di rocce provenienti da un'isola vicino Kingston, Crab Key. Dent disse a Strangways che i campioni erano delle semplici piriti, ma Bond scopre che in realtà si tratta di materiale radioattivo: Dent è infatti al servizio del Dr. No, un eccentrico cinese proprietario di Crab Key, che ha ordinato l'uccisione di Bond. Dopo aver fallito l'impresa con una tarantola, Dent approfitta della segretaria del governatore, Miss Taro, per attirare 007 in un'altra trappola: la donna chiama Bond per invitarlo nella sua residenza di montagna ma quando l'agente sta per arrivare viene attaccato da un'auto; Bond riesce però a seminarli e gli inseguitori precipitano giù da un burrone con la loro vettura. La sera stessa Miss Taro viene arrestata. È ormai notte e Bond capisce che Dent arriverà da un momento all'altro, e ricorrendo a uno stratagemma si salva. Il professore tenta inutilmente di ucciderlo, ma muore sotto due colpi della pistola della spia.

Bond e Quarrel vanno a Crab Key dove incontrano la bella cercatrice di conchiglie Honey Ryder, il cui padre è stato ucciso dal dottor No, ma vengono poi attaccati da una barca di passaggio che tenta di ucciderli con delle mitragliatrici montate sulla barca; riescono però a sopravvivere. Arrivati su un fiume vengono quasi scoperti da delle guardie di ronda ma riescono a nascondersi. I tre si avvicinano al centro dell'isola quando si trovano faccia a faccia con il ""Drago"" del Dr. No, che non è altro che un carro armato dotato di lanciafiamme; Quarrel muore bruciato ma Bond e Honey vengono catturati dal dottore. I due vengono ospitati da No in una lussuosa stanza degli ospiti. Durante la cena con il Dr. No, questi rivela ai due che è il figlio di un tedesco e di una cinese e che in passato era il vicepresidente della Tong e che lavora con la SPECTRE, una potente multinazionale del crimine organizzato con progetti di terrorismo, estorsioni e ritorsioni. L'obiettivo del Dr. No è quello di sabotare le missioni spaziali americane dirottando o distruggendo le loro navette.

Dopo la cena Bond è picchiato e stordito dal braccio destro del Dr. No e portato in cella. Prima che il dottore se ne accorga, 007 riesce a scappare tramite delle condutture d'aerazione e grazie a un travestimento riesce a sovraccaricare il reattore utilizzato per il dirottamento delle navi spaziali USA. Bond uccide il Dr. No facendolo cadere nella vasca di raffreddamento del reattore nucleare e riesce a scappare con Honey prima che la base esploda. I due, a bordo di una barca, vengono infine recuperati da Felix Leiter ed altri agenti della CIA.

Produzione.
Quando Harry Saltzman acquistò i diritti dei romanzi di Fleming, non aveva ancora idea di come realizzarli. Un altro produttore, Albert R. Broccoli, cercò di farsi vendere da Saltzman i diritti, ma quest'ultimo non ne aveva intenzione. Allora i due decisero di fondare una società, dopo aver ottenuto l'autorizzazione dalla United Artists per produrre la serie, che avrebbe esordito sugli schermi nel 1962. Saltzman e Broccoli crearono due compagnie: la Danjaq (dai nomi delle due mogli dei produttori, Dani e Jacqueline), detentrice dei diritti, e la EON Productions, destinata alla realizzazione dei film.

In cerca di un regista, i due proposero la direzione del film a Guy Green, Guy Hamilton e Ken Hughes, che declinarono l'offerta. Si fece avanti invece Terence Young, che sarebbe stato considerato, anni dopo, il padre del vero James Bond cinematografico.

Il primo film della serie avrebbe dovuto essere ""Agente 007 - Thunderball (Operazione tuono)"", ma in quegli anni era in corso un'aspra battaglia legale con Kevin McClory, cosceneggiatore dello script originale da cui Fleming aveva tratto il suo omonimo romanzo. Quindi Saltzman e Broccoli decisero di esordire con ""Licenza di uccidere"".

Scelta del protagonista.
Per aumentare la fama dei romanzi di Fleming, che non avevano ottenuto una larga popolarità nel corso degli anni, i due produttori decisero di cercare un attore noto. Cary Grant fu la prima scelta di Broccoli (di cui è stato testimone di nozze) e Saltzman, ma il contratto con lui prevedeva che sarebbe stato interprete di un film soltanto; alla fine fu lo stesso Grant ad abbandonare il progetto poiché, avendo già 58 anni, si riteneva troppo vecchio per prendere parte a una serie di cui erano previsti fin dal principio vari capitoli successivi. Fra gli altri attori proposti ci furono anche Patrick McGoohan, che sarebbe divenuto protagonista della serie televisiva ""Il prigioniero"", James Mason e David Niven, quest'ultimo una proposta di Fleming, e che avrebbe poi interpretato il film parodia ""James Bond 007 - Casino Royale"" nel 1967.

Seconda proposta di Fleming era Roger Moore, che all'epoca era l'interprete della serie ""Il Santo"", mentre il regista Young preferiva Richard Johnson. L'autore avrebbe anche voluto l'amico Noël Coward nella parte del dottor No e, in sostituzione di Moore, Niven. Il nome di Moore come candidato al ruolo di Bond non fu reso pubblico prima del 1967, quando Saltzman affermò che avrebbe potuto essere un ottimo 007; l'attore sarà scelto solo nel 1973 per il film ""Agente 007 - Vivi e lascia morire"".

Alla fine i produttori decisero di puntare su Sean Connery, un giovane attore scozzese all'epoca praticamente sconosciuto al grande pubblico. Sopravvive la leggenda secondo cui Connery avrebbe ottenuto la parte vincendo un concorso: all'epoca fu effettivamente indetto un concorso da parte del giornale ""London Express"" per la scelta del James Bond cinematografico, e Connery vi partecipò, ma si classificò ""solo"" al 3º posto; il vincitore risultò invece tale Peter Anthony, attore pubblicitario, che, secondo Broccoli, assomigliava per capacità a Gregory Peck. 

Determinanti alla scelta finale a favore di Connery tre fattori: per primo, l'aver già lavorato con Young nel 1957 in ""Il bandito dell'Epiro""; poi la partecipazione di Peter Hunt, che lavorerà al montaggio di ""Licenza di uccidere"" e a vari ruoli nei primi sei film della serie, oltre ad aver curato il montaggio di ""A 077, dalla Francia senza amore"", altra pellicola interpretata da Connery; e infine la somiglianza del suo volto con quello conferito a Bond da John McLusky nella trasposizione a fumetti dei romanzi di Fleming.

Cast.
Il resto del cast è composto da Bernard Lee, interprete dell'ammiraglio Miles Messervy alias M, capo dell'MI6, ruolo che ricoprirà fino al 1979 nel film ""Moonraker - Operazione spazio"". La parte di Miss Moneypenny viene data all'attrice canadese Lois Maxwell che rivestirà il ruolo della segretaria di M per ventitré anni e quattordici film della serie ufficiale, fino all'abbandono di Roger Moore. Il maggiore Boothroyd della sezione Q è interpretato per la prima e unica volta da Peter Burton (nei seguenti film verrà sostituito da Desmond Llewelyn che girerà in totale diciassette episodi, dal 1963 al 1999).
Il ruolo della Bond girl principale del film, Honey Ryder, viene dato a Ursula Andress, che sfoggia un leggendario bikini bianco da lei stessa disegnato. L'attrice, che a quell'epoca era la moglie di John Derek, è una delle poche attrici che abbiano esordito in un film di James Bond ad avere poi avuto una carriera di successo. La strada della Andress si intreccerà nuovamente con quella di 007 nel parodistico ""Casino Royale"" (1967). Quanto al bikini di Ursula, sarà messo all'asta da Christie's nel 2001 e venduto per la modica cifra di 60.000 euro.

L'avversario eponimo della vicenda è il dottor No. Tra i primi candidati alla parte c'è Noël Coward, amico di Ian Fleming e suo vicino di villa in Giamaica. Coward non viene mai veramente preso in considerazione, anche perché quest'ultimo rifiutò il ruolo. Quando scrisse il libro Fleming pensava a suo cugino Christopher Lee (che interpreterà il killer Francisco Scaramanga in ""Agente 007 - L'uomo dalla pistola d'oro"" nel 1974). Lee declina il ruolo a causa di altri impegni. Alla fine la parte va all'attore americano Joseph Wiseman, che esibisce un make-up orientale, mani artificiali (in luogo delle chele metalliche che il personaggio sfoggiava nel libro) e una giacca dal collo alla coreana che diverrà il principale capo di abbigliamento nel guardaroba dei cattivi bondiani.

Il primo avversario della carriera cinematografica di Bond è il professor Dent, geologo reclutato come assassino dal dottor No. La parte viene data all'attore Anthony Dawson che sarà l'interprete non accreditato di Ernst Stavro Blofeld nei film ""A 007, dalla Russia con amore"" (1963) e ""Thunderball"" (1965).

Nel film viene inserito il personaggio di Felix Leiter, agente della Central Intelligence Agency e compagno di Bond in alcuni dei successivi film della serie. Per la parte viene scelto Jack Lord. Nel corso della serie il personaggio verrà continuamente interpretato da attori diversi. Spalla di Bond nel romanzo e nel film è un isolano delle Cayman, Quarrel, impersonato da John Kitzmiller. L'attrice Eunice Gayson interpreta infine il ruolo di Sylvia Trench, la prima Bond girl assoluta ad apparire sullo schermo; il personaggio comparirà anche nelle prime scene del successivo capitolo ""A 007, dalla Russia con amore"".

Riprese.
La pellicola fu girata in location come Londra (Inghilterra) e Kingston (Giamaica); qui venne ricreata e ambientata Crab Key, un'isola fittizia ma collocata nella zona.

Gli interni sono stati filmati nei Pinewood Studios di Londra, dove attualmente esiste ancora lo ""007 Stage"".

Temi.
""Licenza di uccidere"" introdusse i classici marchi di fabbrica della serie di James Bond. Dal ""James Bond Theme"", il celebre tema musicale di Monty Norman, alla sequenza ""gunbarrel"" ideata da Maurice Binder, dalla SPECTRE alla Walther PPK. Tutte caratteristiche distintive della serie, insieme alla licenza di uccidere, agli ambiziosi cattivi e ai loro enormi scagnozzi, fino agli alleati di Bond come Felix Leiter, l'agente CIA che qui fa la prima apparizione.

In effetti molti dei segni distintivi di Bond furono introdotti dal film e non dai romanzi di Fleming.

Accoglienza e critica.
""Licenza di uccidere"" venne presentato in anteprima il 5 ottobre 1962, ottenendo reazioni miste della critica. Gli oppositori criticarono perlopiù l'umorismo sardonico di Connery, ritenendolo inappropriato, e affermarono che Ursula Andress non era abbastanza attraente.

Girato con un budget di un milione di dollari, ne incassò sedici solo negli Stati Uniti Attualmente la pellicola è situata al quarto posto della classifica dei film di James Bond di maggior successo.

Riconoscimenti.
Nel 1999 il British Film Institute l'ha inserito al 41º posto della lista dei migliori cento film britannici del XX secolo.

"
"Colorado

Il Colorado (, in inglese , ) è uno stato federato degli Stati Uniti d'America. Confina a nord con il Wyoming e il Nebraska, a sud con l'Oklahoma e il Nuovo Messico, ad ovest con l'Utah, ad est con il Kansas, in un solo punto tocca l'Arizona.

È chiamato Centennial State perché è diventato uno Stato federato degli Stati Uniti nel 1876, cento anni dopo la Dichiarazione d'indipendenza degli Stati Uniti. La capitale e città più popolosa è Denver.

È uno dei due soli stati degli Stati Uniti d'America ad essere un ""rettangolo"" perfetto (applicato sulla sfera planetaria e non con geometria euclidea, e per conseguenza con quattro confini rettilinei, per meridiani e paralleli; l'altro Stato è il Wyoming). Confina con il Wyoming, l'Utah, il Nuovo Messico, il Kansas, il Nebraska, l'Oklahoma e in un solo punto con l'Arizona, nel suo angolo a sud-ovest (è il famoso punto del confine quadruplo che dà origine a quelli che gli statunitensi usano chiamare i ""Four corner states"").

Il nome deriva dallo spagnolo ""colorado"", che significa ""colorato (di rosso)"", ed era stato dato all'inizio al fiume Colorado, le cui acque sono rosse quando scorre in fase di piena attraverso i terreni erosi dei canyon.

Storia.
I primi europei ad arrivare nella zona furono degli esploratori spagnoli nel XVI secolo. Erano in cerca di oro, ma non lo trovarono e lasciarono presto l'area senza tentare di colonizzarla. Nel 1682 l'esploratore francese Robert Cavalier reclamò per la Francia un'area che ora è il Colorado orientale. Nel 1705 Juan de Ulibarrí, un ufficiale dell'esercito spagnolo, reclamò l'area per la Spagna.

Nel 1803 gli Stati Uniti comprarono dalla Francia gran parte dell'attuale Colorado come parte della Louisiana Purchase (tutta la parte ad oriente delle montagne Rocciose). Nei successivi vent'anni molti americani esplorarono l'area. Tra i primi ci fu Zebulon M. Pike, un ufficiale dell'esercito, che entrò in Colorado nel 1806. Il primo insediamento permanente fu il ""Bent's Fort"", costruito nel 1833. Era usato come base anche dal famoso avventuriero Kit Carson. Nel 1821 il Messico strappò alla Spagna il controllo del Colorado occidentale. Durante la guerra tra Stati Uniti e Messico del 1846-1848 la zona passò sotto il controllo degli Stati Uniti.

Nel 1858 furono trovati diversi filoni d'oro vicino all'attuale Denver, e molti cercatori affluirono nella zona. Lo slogan """"Pikes Peak or Bust"""" (arrivare a Pikes Peak o scoppiare) era usato per invogliare altri americani a diventare cercatori d'oro. Verso la fine del 1859 circa 100.000 persone si erano stabilite nell'area. Ci furono problemi con diverse tribù di Indiani, che avevano ricevuto tramite vari trattati diverse riserve. I cercatori d'oro ignorarono i trattati e istituirono quello che chiamarono il ""Jefferson Territory"". Il Congresso non riconobbe questo territorio e creò il ""Colorado Territory"" nel 1861. Vi furono in seguito diversi scontri tra gli Indiani e le truppe governative, che culminarono nel massacro di Sand Creek, in cui vennero uccise diverse centinaia di uomini, donne e bambini della tribù dei Cheyenne.

Il 1º agosto 1876 il Colorado fu annesso all'Unione come 38º Stato. John L. Routt fu eletto come primo governatore.

Il 20 aprile 1914, nella cittadina di Ludlow, nel corso delle lotte dei minatori delle miniere del Colorado, avvenne il massacro di Ludlow: le guardie private dei Rockefeller, proprietari della """"Colorado Fuel and Iron Company"""" uccisero almeno venti persone, fra cui dodici fra donne e bambini. È il momento più tragico della lotta dei minatori, che coinvolse fino a dodicimila lavoratori, e durò dall'autunno del 1913 fino al dicembre 1914.

Geografia fisica.
Il Colorado è uno dei soli tre stati (gli altri sono Wyoming e Utah) i cui confini sono esclusivamente tracciati su meridiani e paralleli, sempre insieme col Wyoming è esattamente di forma rettangolare. Si va dal 37º al 41º parallelo Nord in latitudine, e dal meridiano 102°03' a quello 109°03' Ovest in longitudine (dal 25º al 32º meridiano ad ovest del meridiano di Washington D.C.). Confina in un solo punto con l'Arizona, famoso per essere il punto di confine di 4 stati detto """"Four Corners"""" (quattro angoli). È lo Stato con la più alta quota media del territorio (2.073 m). È anche l'unico Stato ad essere interamente al di sopra dei 1.000 m s.l.m. di quota. Il punto più basso (1.010 m) è dove il fiume Arikaree supera il confine Colorado-Kansas.

Ad est delle Montagne Rocciose meridionali c'è appunto un vastissimo altopiano (""Colorado Eastern Plains""), parte di quella regione degli altopiani (""High Plains"") che è la continuazione della regione delle Grandi Pianure. L'urbanizzazione di quest'area pianeggiante è molto diradata, ad eccezione delle zone lungo i fiumi South Platte e Arkansas e del corridoio della strada interstatale I-70, che attraversa tutto lo Stato da est ad ovest. Le piogge sono scarse, con una media di 300 - 450 millimetri l'anno. Ci sono fattorie irrigate, ma la maggior parte dello sfruttamento agricolo si basa su colture appositamente studiate per i terreni secchi (""dryland farming""), o per il pascolo e allevamento di bestiame (""ranching"").

I maggiori centri urbani dello Stato si trovano ad est del cosiddetto ""Front Range"", la catena di monti che segna in maniera netta il confine tra il paesaggio montuoso dell'ovest e le pianure dell'est. In particolare, la popolazione si concentra lungo il corridoio della strada interstatale I-25 che attraversa tutto lo Stato da nord a sud, incrociandosi con la I-70 nei pressi di Denver.

Ad ovest ci sono le Montagne Rocciose, i cui picchi maggiori sono Longs Peak, Mount Evans, Pikes Peak e Spanish Peaks vicino a Walsenburg nel sud. Quest'area presenta molte foreste ed è parzialmente urbanizzata. Lo sfruttamento delle foreste per il legname e per il pascolo è stato rallentato dall'urbanizzazione. Gli incendi delle foreste, seguiti alla grande siccità del 2002, hanno sconvolto quest'area.

Ad ovest del ""Front Range"" c'è lo spartiacque continentale. Più ad ovest c'è il ""Western Slope"" del Colorado, una regione montuosa ancor meno abitata del ""Front Range"". Ad ovest dello spartiacque continentale le acque sono raccolte dal bacino del fiume Colorado e finiscono così nell'Oceano Pacifico.

Nella regione delle Montagne Rocciose vi sono numerosi ampi parchi e vasti bacini fluviali. A nord, ad est dello spartiacque continentale, c'è il North Park. Il North Park è bagnato dal North Platte River, che scorre verso nord fino al Wyoming. Poco più a sud ma ad ovest dello spartiacque continentale, c'è il Middle Park, attraversato dal fiume Colorado. South Park sta a monte del South Platte River. A sud, nella San Luis Valley, ci sono le sorgenti del Rio Grande, che poi scorre nel Nuovo Messico. Attraverso il massiccio montuoso del Sangre de Cristo Range, ad est della San Luis Valley, giace la Wet Mountain Valley. Tutti questi bacini, in particolare la San Luis Valley, giacciono lungo la spaccatura del Rio Grande e le sue ramificazioni.

Le Montagne Rocciose presentano decine di picchi al di sopra dei 4.000 m. La vegetazione è costituita da conifere, che possono arrivare fino ai 4.000 m nel sud dello Stato, e fino ai 3.200 m nel nord; al di sopra di queste quote resiste solo la vegetazione di tipo alpino. Le montagne sono innevate solo in inverno. Ad agosto si scioglie pressoché tutto, ad eccezione di qualche piccolo ghiacciaio. La ""Cinta mineraria del Colorado"" (""Colorado Mineral Belt""), che si estende dai Monti San Juan nel sud-ovest, verso Boulder e Central City nel ""Front Range"", conserva la maggior parte degli storici distretti di miniere d'oro e d'argento del Colorado.
Nel sud vanno segnalati i Monti San Juan, una catena montuosa estremamente impervia, e ad ovest di questi, l'Altopiano del Colorado, un'area semidesertica in quota che prosegue nello Utah. Grand Junction è la maggiore cittadina del ""Western Slope"" ed è attraversata dalla I-70. A sud-est di Grand Junction c'è la Grand Mesa, la più grande montagna al mondo con cima piatta. Più ad est, grosso modo al centro dello Stato, vi sono le rinomate località sciistiche di Aspen, Vail, Crested Butte e Steamboat Springs. L'angolo nord-occidentale al confine con Utah e Wyoming è montuoso e spopolato.

Mount Elbert (4.399 m s.l.m.) è la cima più alta delle Montagne Rocciose, per la parte continentale degli Stati Uniti. Il famoso Pikes Peak ad ovest di Colorado Springs, nei giorni tersi, è visibile fin dalla zona al confine con il Kansas.

Clima.
Il clima è in generale molto arido, con scarse precipitazioni piovose.
Le estati sono calde e secche con temperature che possono raggiungere facilmente i 40 gradi centigradi. In inverno il clima rimane mite nella parte Est, mentre nella parte Ovest più a ridosso delle Montagne Rocciose si hanno temperature medie di 6 °C e notevoli precipitazioni, inclusa la capitale Denver.

Il Colorado, tra Stati Uniti e Messico.
Dalla sorgente nel Wyoming alla foce nel golfo di California, il Colorado fornisce acqua agli Stati del Sud-Ovest (Arizona, Nuovo Messico, California, Nevada, Utah, Wyoming e Colorado).
Per lungo tempo gli Stati Uniti hanno gestito e controllato le acque del Colorado, entrando in conflitto con i bisogni e gli interessi degli agricoltori e gli abitanti del Messico. A partire dal 1944 ebbe inizio una serie di negoziazioni e trattati. Fu così costruito un sistema di canalizzazione che garantì al Messico il 10% delle acque del fiume. Dagli anni settanta, però, i messicani fecero rilevare che l'acqua a loro destinata conteneva una grande concentrazione di fitofarmaci e un elevato tasso di salinità, tanto da non poter essere utilizzata né per consumi umani, né per l'irrigazione. La situazione non è ancora completamente risolta e i rischi di conflitto restano latenti.

Suddivisione amministrativa.
Lo Stato è suddiviso in 64 contee.

Società.
Città.
La città più popolosa è la capitale Denver. L'area metropolitana di Denver-Aurora occupa il territorio di ben 5 contee ed è stimata in circa 2.400.000 abitanti nel 2007, vale a dire la metà esatta dell'intera popolazione dello Stato. Delle maggiori città dello Stato, solo Colorado Springs, Fort Collins e Pueblo non appartengono a questo grande agglomerato urbano.

Da una stima del 01-07-2007 queste sono le prime 10 città per numero di abitanti:



Infrastrutture e trasporti.
Lo Stato è servito, per quanto riguarda il trasporto aereo, principalmente dall'Aeroporto Internazionale di Denver e dall'Aeroporto di Colorado Springs.

Cultura.
La cittadina fittizia di South Park, ""location"" dell'omonima """"cult serial"""", sarebbe ubicata in Colorado.

Nel novembre del 1932, lo Stato del Colorado abroga la legge, del 1919, che proibiva la fabbricazione, vendita, importazione e il trasporto di alcol nello Stato, un anno in anticipo rispetto alla promulgazione del XXI Emendamento della Costituzione degli Stati Uniti.

Nel 2012, gli elettori, tramite referendum, hanno modificato la costituzione dello Stato per permettere l'uso personale di marijuana a scopo ricreativo per gli adulti. La legge regolamenta l'utilizzo della cannabis in un modo simile a quello dell'alcool. I primi negozi di marijuana a scopo ricreativo in Colorado, e per estensione negli Stati Uniti, hanno aperto le porte il 1º gennaio 2014.

Ambiente.
Parchi Nazionali:

Le franchigie del Colorado che partecipano al ""Big Four"" (le quattro grandi leghe sportive professionistiche americane) hanno tutte sede a Denver e sono:
Oltre ai Colorado Rapids della MLS, e i Colorado Mammoth della NLL.
Dal 1916 in Colorado si disputa annualmente, in occasione del Giorno dell'Indipendenza degli Stati Uniti d'America, la Pikes Peak International Hill Climb, una celebre cronoscalata che nel panorama dell'automobilismo americano per data di fondazione è seconda solo alla 500 Miglia di Indianapolis (che si disputa dal 1911).

"
"Gilbert e Sullivan

Con Gilbert e Sullivan si indica la collaborazione tra il librettista William Schwenck Gilbert (1836 - 1911) e il compositore Arthur Sullivan (1842 - 1900) che insieme produssero una serie di quattordici opere comiche (od operette) fra il 1871 e il 1896.

Le opere di Gilbert e Sullivan furono apprezzate e mantennero un grande successo specialmente fra il pubblico di lingua inglese.
""H.M.S. Pinafore"", ""The Pirates of Penzance"" e ""The Mikado"", in particolare, introdussero delle innovazioni, nel contenuto e nella forma, che influenzarono lo sviluppo del teatro musicale del XX secolo. I loro lavori furono conosciuti come Savoy Opera, essendo rappresentati al Savoy Theatre di Londra che venne costruito dal loro produttore Richard D'Oyly Carte, nel 1881, per la rappresentazione delle loro opere.

Gilbert, che scriveva i testi, inseriva dei vocaboli fantasiosi, dove le assurdità erano prese come logica conclusione. Nelle sue storie le fate davano di gomito ai Lord inglesi, amoreggiare era un'offesa mortale, i gondolieri diventavano Re ed i pirati tornavano ad essere dei nobiluomini che avevano sbagliato. Le liriche erano realizzate con doppie e triple rime e furono prese come modello da tutti i librettisti dei lavori teatrali di Broadway per tutto il XX secolo. Ad esempio P.G. Wodehouse, Cole Porter, Ira Gershwin, e Lorenz Hart. Sullivan, il compositore, autore anche di molti inni, oratori, canzoni e lavori orchestrali, scrisse delle memorabili ed orecchiabili melodie che riuscivano ad esprimere umorismo e pathos insieme; la sua ingenuità musicale abbinata ad altri elementi, gli fece raggiungere e superare la fama di molti compositori classici.

Gilbert e Sullivan in alcune occasioni ebbero dei rapporti molto tesi, sia per il fatto che ognuno, nel proprio lavoro, vede se stesso soggiogato dagli altri, che per le opposte personalità dei due artisti: Gilbert era spesso portato allo scontro (nonostante mostrasse una eccezionale gentilezza), mentre Sullivan odiava i conflitti. In aggiunta Gilbert infarciva i suoi libretti con situazioni scompaginate in cui l'ordine sociale era messo sottosopra. Dopo un certo tempo questi soggetti spesso erano in disaccordo col desiderio di Sullivan di realismo e contenuto emotivo.. Inoltre, la satira politica di Gilbert si soffermava sui vizi delle classi privilegiate, mentre Sullivan era per la socializzazione fra le classi.

Per oltre un secolo, fino alla sua chiusura nel 1982, la D'Oyly Carte Opera Company rappresentò le opere di Gilbert e Sullivan (mantenendo il copyright per l'Inghilterra fino al 1961) esercitando una grande influenza sullo stile di rappresentazione di questi lavori. Ancora oggi, nei paesi di lingua inglese, molte città, chiese, scuole e università hanno dei loro gruppi di dilettanti che rappresentano tali opere. Le opere più popolari di Gilbert e Sullivan vengono spesso rappresentate, anche ai nostri giorni, dai maggiori teatri d'opera, e vi sono delle compagnie di professionisti specializzate nel loro repertorio. Inoltre, ogni estate, si svolge a Buxton in Inghilterra l'International Gilbert e Sullivan Festival.

Gli inizi.
La storia di Gilbert prima dell'incontro con Sullivan.
Gilbert nacque il 18 novembre 1836. Suo padre William Gilbert, fu un chirurgo navale che poi divenne romanziere ed autore di brevi racconti. W. S. Gilbert illustrò alcune delle storie scritte dal padre e nel 1861, iniziò a scrivere storie illustrate, poemi ed articoli in prima persona, allo scopo di incrementare i suoi guadagni. I poemi, pubblicati come Bab Ballads, ed i racconti brevi vennero poi usati come spunto per la scrittura dei suoi lavori successivi, comprese le opere di Gilbert e Sullivan. Nelle ""Bab Ballads"", Gilbert sviluppò uno stile unico, dove la comicità derivava dall'impostare una premessa ridicola e lavorarvi sopra, fino alle logiche conseguenze per quanto assurde potessero essere. Gilbert produsse circa la metà dei suoi settantacinque lavori dal 1871, oltre ad essere stato un innovatore nell'arte della regia, seguendo le riforme di Tom Robertson.

I teatri, al tempo in cui Gilbert iniziò a scrivere, erano in uno stato di netta decadenza, e Gilbert aiutò a riformare ed elevare la rispettabilità del teatro, iniziando con la sua ""German Reed Entertainments"". Bond, Jessie, Alle prove dell<nowiki>'</nowiki>""Ages Ago"" nel 1869, uno di questi lavori, composto da Frederic Clay, lo stesso Clay presentò Gilbert ad Arthur Sullivan. Due anni dopo, i due realizzarono la prima opera in collaborazione fra loro.

La storia di Sullivan prima dell'incontro con Gilbert.
Sullivan nacque a Londra il 13 maggio 1842. Suo padre era il direttore di una banda, e non appena Arthur raggiunse l'età di otto anni conosceva già tutti gli strumenti che la componevano. A scuola iniziò a comporre inni e canzoni e nel 1856 vinse il ""Mendelssohn Prize"" e studiò alla ""Royal Academy of Music"" di Londra e quindi a Lipsia dove iniziò a dirigere l'orchestra. Il suo pezzo composto per la laurea, ottenuta nel 1861, era costituito dalle musiche di scena de ""La Tempesta"" di William Shakespeare. Riveduto ed ampliato, esso venne rappresentato al Teatro Crystal Palace di Londra nel 1862 ed ottenne un immediato successo. Egli iniziò a costruirsi la fama di più promettente giovane compositore britannico, componendo una sinfonia, un concerto e la acclamata ""Overture di Ballo"" nel 1870.

I suoi primi lavori per canto furono ""The Masque at Kenilworth"" nel 1864; un oratorio, ""The Prodigal Son"" nel 1869; una cantata drammatica, ""On Shore and Sea"" nel 1871; e una canzone, ""The Window o The Song of the Wrens"" nel 1871. Egli compose anche un balletto, ""L'Île Enchantée"" e musiche di scena per un notevole numero di lavori di Shakespeare. Questi lavori non furono però sufficienti per consentirgli una esistenza dignitosa e pertanto fece l'organista e compose molti inni compreso ""Onward, Christian Soldiers"" nel 1872 e diverse canzoni popolari. La sua prima opera di successo fu ""Cox and Box"" del 1866, seguita da ""The Contrabandista"" del 1867, entrambe su libretto di Francis Cowley Burnand.

Gilbert e Sullivan.
Prime collaborazioni: ""Thespis"" e ""Trial by Jury"".
La prima collaborazione dei due fu l'operetta ""Thespis"", messa in scena nel grande ""Gaiety Theatre"" di Londra; una pantomima in cui gli dei dell'Olimpo, diventati vecchi e incapaci, vengono rimpiazzati temporaneamente da un gruppo di attrici ed attori. Il pezzo faceva il verso all<nowiki>'</nowiki>""Orfeo all'inferno"" ed a ""La Belle Hélène"" di Jacques Offenbach che, tradotte, stavano dominando nei teatri inglesi. ""Thespis"" fu data al ""Gaiety Theatre"" nel 1871 e venne replicata per 63 spettacoli. Gilbert diresse (regia) il lavoro da se stesso, come fece per tutte le opere scritte con Sullivan. Diversamente dagli ultimi lavori di Gilbert e Sullivan, ""Thespis"" era stato preparato in fretta e l'argomento piccante di cui trattava, era simile ai primi ""travestimenti"" di Gilbert, con un linguaggio spinto che poggiava sull'improvvisazione degli attori. Due dei personaggi maschili erano interpretati da donne le cui gambe ben fatte erano messe in mostra in modo tale che lo stesso Gilbert in seguito condannò. Lo spartito di questo lavoro non venne pubblicato ed è andato perduto ad eccezione di una canzone che venne pubblicata separatamente, un coro che venne riutilizzato in ""The Pirates of Penzance"" ed il balletto del secondo atto.

""Thespis"" superò negli incassi della stagione 1871, sei dei nove lavori in programma in quell'anno e fu poi riproposto più tardi per una ripresa. Nessuno a quell'epoca, poteva immaginare che questo era l'inizio di una collaborazione leggendaria fra i due artisti. Essi, comunque non ebbero modo di collaborare fra loro per quattro lunghi anni. Gilbert lavorò con Clay in ""Happy Arcadia"" del (1872), e con Alfred Cellier in ""Topsyturveydom"" del (1874), oltre a scrivere diversi libretti per operette, farse, commedie buffe, drammi, sceneggiature da romanzi e traduzioni dal francese. Anche Sullivan non rimase in ozio: completò il Te Deum nel (1872), un altro oratorio, ""The Light of the World"" nel (1873) e la sua unica canzone ""The Window; The Song of the Wrens"" del (1871), musiche di scena per ""The Merry Wives of Windsor"" nel (1874) ed inoltre inni, compreso ""Onward, Christian Soldiers"" nel (1872), canzoni e ballate. Praticamente, durante questi anni, ognuno dei due divenne più famoso nel suo settore di attività.

Dai primi mesi del 1875, Richard D'Oyly Carte dirigeva il ""Royalty Theatre"", ed aveva necessità di un'opera breve da eseguire come pezzo finale dopo ""La Périchole"" di Jacques Offenbach. Gilbert aveva già pronto un libretto che aveva scritto su commissione del compositore Carl Rosa e che a causa dell'improvvisa morte della moglie del Rosa era rimasto inutilizzato. Carte suggerì che fosse messo in musica da Sullivan, il quale rimase deliziato del soggetto e l'opera ""Trial by Jury"" venne composta in un batter d'occhio. Il breve pezzo, interpretato dal fratello Fred Sullivan, nel ruolo del «giudice imparato» fu un successo eccezionale che sovrastò le recite de ""La Périchole"" e venne riproposto in un altro teatro.

Il triumvirato: Da ""The Sorcerer"" a ""Pirates"".
""The Sorcerer"" del (1877) fu la loro prima opera di lunga durata, di quella che sarà definita ""Savoy Opera"", nonostante il Teatro Savoy dovesse ancora essere costruito. Carte, che era interessato allo sviluppo di un'opera leggera in inglese, che rimpiazzasse i lavori francesi che dominavano le scene teatrali di Londra, chiese a Gilbert un'opera comica che servisse da antagonista per una rappresentazione serale. Gilbert trovò il soggetto in uno dei suoi brevi racconti, ""The Elixir of Love"", che riguardava un uomo d'affari londinese al quale capitò di diventare uno stregone, un procacciatore di benedizioni (non molto richieste) e di maledizioni (molto popolari).

Gilbert e Sullivan erano dei manager molto attenti, visto come esordirono con ""The Sorcerer"", una produzione in grande stile, in marcato contrasto con quella di ""Thespis"". Il triunvirato di Gilbert, Sullivan e Carte fu un grande gruppo che durò per altri dodici lavori di questo genere.

Con ""The Sorcerer"", la grande produzione D'Oyly Carte entrò nel pieno della sua attività. In precedenza Gilbert costruiva i suoi lavori su misura sugli interpreti dei teatri che gli commissionavano le opere, come avvenne nel caso di ""Thespis"". Da ""The Sorcerer"" in avanti, Gilbert non volle più lavorare con i grandi attori, ma volle crearli egli stesso con il successo delle sue opere.

Così, egli e Sullivan, selezionarono gli attori e scrissero i loro lavori per un intero ""cast"" e non più per delle ""star"". Gilbert supervisionava l'allestimento delle scene e dei costumi e si occupava anche della regia. Sullivan, invece, si occupava direttamente della orchestrazione dei lavori. Il risultato finì col portare un'aria di novità nel teatro inglese.

Il libretto del ""The Sorcerer"" puntò sulle caratteristiche tipiche dei personaggi europei del tempo: l'eroico protagonista (tenore) e la sua amata (soprano); l'anziana signora piena di ""charme"" (contralto), e di supporto uno o due basso o baritono. Il personaggio del baritono comico fu spesso il protagonista delle loro opere. Questo personaggio era quello che interpretava le canzoni dal ritmo molto veloce e dal testo comico. Gilbert e Sullivan integrarono nell'azione il coro costituito da donne e uomini dando ad esso l'importanza dei protagonisti.

Il sistema del repertorio assicurava che il protagonista di ""The Sorcerer"", John Wellington Wells, impersonava anche il ruolo di ""Sir Joseph Porter"" in ""H.M.S. Pinafore"" e poi quello del ""Major-General Stanley"" in ""The Pirates of Penzance"" e così via. Allo stesso modo ""Mrs. Partlet"" in ""The Sorcerer"" si trasformava in ""Little Buttercup"" in ""Pinafore"" e quindi in ""Ruth"" (la piratesca donna tutto fare) in ""Pirates"". Attori quasi sconosciuti, ingaggiati per la messa in scena di ""The Sorcerer"" e ""Pinafore"" rimasero per molti anni nella produzione Gilbert e Sullivan e divennero delle stelle del teatro vittoriano. Fra questi si ricordano George Grossmith, il baritono comico; Rutland Barrington, baritono lirico e attore protagonista; Richard Temple, il bass-baritone; Jessie Bond, la soubrette; e Rosina Brandram il contralto.

Gilbert e Sullivan registrarono il loro primo successo internazionale con ""H.M.S. Pinafore"" nel 1878 con una satira sugli ufficiali incompetenti di Sua Maestà Britannica e l'ossessione inglese sullo stato sociale. Moltissime produzioni pirata di questo lavoro apparvero negli Stati Uniti a dimostrazione del successo ottenuto. Nel ""The Pirates of Penzance"" del (1879), scritto per ripicca contro i ""pirati"" americani che avevano infranto il copyright del loro lavoro precedente, misero alla berlina le convenzioni dell'opera, il senso del dovere, gli obblighi familiari e la rilevanza dell'educazione liberale.

Teatro Savoy: Da ""Patience"" a ""Gondoliers"".
""Patience"" del (1881) satirizzava i movimenti artistici in generale ed il poeta ed esteta britannico Algernon Swinburne in particolare, contro la vanità maschile e lo sciovinismo militare. Durante le rappresentazioni di ""Patience"", Carte inaugurò il Savoy Theatre, che divenne la sede permanente della rappresentazione delle opere di Gilbert e Sullivan. ""Iolanthe"" del (1882) fu la prima delle loro opere che venne messa in scena al Savoy. Essa metteva alla berlina le leggi inglesi e la Camera dei Lord e parlava della guerra fra i sessi. ""Princess Ida"" del (1884) satireggiava sull'educazione femminile e sullo sciovinismo maschile.

La Savoy Opera ad aver maggior successo fu ""The Mikado"" del (1885), che sbeffeggiava la burocrazia inglese parlando del popolo giapponese. ""Ruddigore"" del (1887), un parapiglia sul melodramma vittoriano, ebbe però meno successo. ""The Yeomen of the Guard"" del (1888), la loro unica opera con un finale serio, raccontava di due vagabonde, una clown ed una cantante, che vengono coinvolte in un rischioso intrigo alla Torre di Londra. ""The Gondoliers"" del (1889) fu una ricapitolazione di molti dei temi delle precedenti opere; era ambientata in un regno retto da due gondolieri che tentavano di instaurare una monarchia nello spirito di repubblicana eguaglianza.

La differenza di vedute.
Gilbert e Sullivan litigarono diverse volte sulla scelta dei soggetti per le loro opere. Dopo ""Princess Ida"" e ""Ruddigore"", che ebbero meno successo delle sette opere precedenti, Sullivan chiese di sciogliere la collaborazione dicendo che trovava i libretti di Gilbert ripetitivi e di scarsa qualità artistica. Mentre i due discutevano sui loro diversi punti di vista, Carte riempì il teatro Savoy con la riedizione delle loro opere precedenti. Ma dopo alcuni mesi di pausa, Gilbert rispose con un libretto che andava incontro ai desideri di Sullivan e la collaborazione riprese nuovamente con successo.

Durante le repliche di ""The Gondoliers"", comunque, Gilbert discusse con Carte sulle spese della produzione. Carte aveva inserito le spese per il rifacimento del tappeto per la lobby del teatro Savoy alla produzione dello spettacolo mentre avrebbe dovuto sostenerle da solo visto che il teatro era di sua proprietà. Gilbert sosteneva che tale spesa non competesse alla società di produzione.
Lo studioso Andrew Crowther così spiegò:

Gli ultimi lavori e l'eredità.
""Utopia, Limited"" del (1893), la loro penultima opera, ebbe un successo molto modesto ed il ""The Grand Duke"" del (1896) fu un vero fiasco. Nessuno dei due lavori venne più riproposto fino a quando la ""D'Oyly Carte Opera Company"" non fece la prima registrazione negli anni settanta del XX secolo. Gilbert offrì un terzo libretto a Sullivan, ""His Excellency"" nel (1894), ma l'insistenza di Gilbert nel chiedere il ruolo di protagonista per Nancy McIntosh, la sua protetta di ""Utopia"", portò al rifiuto di Sullivan.

Dopo il ""The Grand Duke"", i due sodali decisero che non c'era più alcun motivo per cui dovessero continuare la collaborazione. Sullivan, in cattive condizioni di salute, morì quattro anni dopo, anche se continuò a scrivere nuove opere comiche con la collaborazione di altri librettisti. Fra queste opere ebbero molto successo ""The Rose of Persia"" del (1899), e ""The Emerald Isle"" del (1901) (lasciata incompiuta e terminata da Edward German dopo la morte di Sullivan).

Gilbert diminuì di molto la sua attività, anche se continuò a fare le regie di vecchi lavori della ""Savoy Opera"" ed a scrivere qualche libretto occasionalmente. Egli scrisse soltanto un'altra opera comica ""Fallen Fairies"", del (1909), con musiche di Edward German, ma l'opera non ebbe particolare successo.

Richard D'Oyly Carte morì nel 1901 e la sua vedova, Helen D'Oyly Carte, e quindi suo figlio Rupert D'Oyly Carte ed ancora la nipote Bridget D'Oyly Carte, continuarono a dirigere l'attività della ""D'Oyly Carte Opera Company"", che mise in scena le opere di Gilbert e Sullivan fino allo scioglimento della compagnia nel 1982.

Con il successo delle opere, la ""D'Oyly Carte Opera Company"" cedette la licenza per l'esecuzione delle stesse ad altre compagnie ed a società dilettantistiche per la rappresentazione. Per circa un secolo, fino a quando il copyright venne a scadere nel 1961, ed anche dopo la sua scadenza, la ""D'Oyly Carte Opera Company"" influenzò la produzione delle opere in tutto il mondo e produsse registrazioni delle stesse aiutando a mantenerle popolari attraverso i decenni. Oggi, numerose compagnie di repertorio, compagnie d'opera e piccole compagnie di dilettanti, continuano a mettere in scena queste opere.



Versioni alternative.
Versioni in lingue straniere.
Le opere di Gilbert e Sullivan vennero tradotte in diverse lingue straniere, fra le quali il portoghese, l'yiddish, l'ebreo, lo svedese, l'estone, lo spagnolo (compreso ""HMS Pinafore"" in stile di zarzuela) e molte altre.

Esistono molte versioni in tedesco delle opere di Gilbert e Sullivan compresa la popolare ""Der Mikado"". Esiste anche una versione tedesca del ""The Grand Duke"". Alcune traduzioni tedesche furono realizzate da Zell e Genée, librettisti de ""Il pipistrello"" ed altre operette viennesi. Essi tradussero anche un'opera poco conosciuta di Sullivan, ""The Chieftain"" con il titolo tedesco di ""Der Häuptling"".



Influenza culturale.
Canzoni e parodie.
I lavori di Gilbert e Sullivan, pieni di parodie sulla cultura contemporanea, sono essi stessi parodiati o manipolati; un esempio importante di ciò è la canzone ""Elements"" di Tom Lehrer che consiste nell'elencazione di tutti i maggiori elementi chimici sulle musiche della ""Major-General's Song"" dai ""The Pirates of Penzance"". Lehrer incluse anche un verso che parodiava il finale guazzabuglio di ""Clementine"" («pieno di parole e musiche che non avevano alcun significato») come lo stesso Lehrer disse parodiando Gilbert e Sullivan e lo stesso Shakespeare nella stessa frase.

Dai ""The Pirates of Penzance"", ""With cat-like tread"" (con andatura felina) include una frase che inizia con «Venite, amici che solcate il mare...» Questa melodia è usata per la popolare canzone ""Hail, hail, the gang's all here"".

Allan Sherman cantò diverse parodie di Gilbert e Sullivan:

Anna Russell interpretò una parodia chiamata ""Come scrivere la vostra opera di Gilbert e Sullivan"""".






"
"Juditha triumphans devicta Holofernis barbarie

Juditha triumphans devicta Holofernis barbarie (RV 644) è un oratorio in latino di Antonio Vivaldi, il solo sopravvissuto dei quattro che risultano essere stati composti dal musicista veneziano. Il libretto fu scritto da Iacopo Cassetti, basato sul biblico Libro di Giuditta.

Storia.
""Juditha triumphans"" fu composto e rappresentato nel 1716 a Venezia all'Ospedale della Pietà.

Il lavoro fu commissionato per celebrare la vittoria della Repubblica di Venezia sui Turchi e la difesa vittoriosa dell'isola di Corfù. Nel luglio del 1716, i Turchi sbarcarono a Corfù e misero sotto assedio l'isola. La popolazione resistette all'occupazione e in agosto Venezia firmò un'alleanza con il Sacro Romano Impero Germanico. Il 18 agosto, sotto il comando del conte Johann Matthias von der Schulenburg, la battaglia decisiva fu vinta e i turchi abbandonarono l'isola.

""Juditha triumphans"" fu messa in scena alla Pietà in novembre e riscosse un grande successo. La storia di Juditha e la sua vittoria contro l'invasore Holofernes fu un'allegoria per Venezia vittoriosa sui Turchi. Il vittorioso generale von der Schulenburg fu presente alla rappresentazione.

Partitura.
Tutti i personaggi, maschi e femmine, furono interpretati dalle ragazze dell'Ospedale. Essi sono:

Un coro femminile canta la parte dei soldati assiri e delle donne betuliane.

L'orchestra d'archi è affiancata da 2 trombe, timpani, 2 oboi, chalumeau soprano, 2 flauti dritti contralto, mandolino, 4 tiorbe, 5 viole all'inglese (viole da gamba), viola d'amore e organo.

Trama.
Il re assiro Nabucodonosor manda un esercito contro Israele per esigere i coattivi tributi non versati. Sotto il comando del generale Holofernes, gli Assiri assediano la città di Betulia nell'intento di conquistarla. La giovane vedova ebrea Juditha va dal condottiero assiro per implorare pietà. Egli s'innamora di lei, la quale lo asseconda. Dopo aver banchettato e bevuto tanto vino, Holofernes cade addormentato. Juditha quindi lo decapita, fugge dal campo nemico e torna vittoriosa a Betulia.
"
"Agente 007 - Una cascata di diamanti

Agente 007 - Una cascata di diamanti (""Diamonds Are Forever"") è un film del 1971 diretto da Guy Hamilton. La pellicola è l'adattamento cinematografico dell'omonimo romanzo di Ian Fleming. È il settimo film della saga di James Bond e il sesto in cui Sean Connery interpreta l'agente, dopo la temporanea parentesi dell'australiano George Lazenby nel precedente ""Agente 007 - Al servizio segreto di Sua Maestà"".

Trama.
James Bond è determinato nell'eliminazione di Ernst Stavro Blofeld per vendicare l'assassinio della moglie Tracy, interrogando senza formalità conoscenze e amicizie, fino a risalire a lui e, all'apparenza, a ucciderlo spietatamente facendolo scomparire nel fango bollente.

Bond viene quindi incaricato da M di sostituirsi a un certo Peter Franks, per risalire al responsabile di un grosso traffico illegale di diamanti, i cui contatti vengono via via eliminati da una bizzarra coppia di killer, Mr. Kidd e Mr. Wint. 007 contatta Tiffany Case ad Amsterdam, dopo l'uccisione di un ennesimo contatto, e si dirige con lei a Las Vegas.
Tutti gli indizi sembrano indicare come colpevole il ricco industriale Willard Whyte, e i diamanti necessari a costruire un misterioso laser presso dei laboratori di ingegneria aerospaziale nel deserto del Nevada. Bond ben presto scopre che dietro questo traffico c'è il redivivo Blofeld, in quanto quello da lui ucciso era solo uno dei suoi sosia. Blofeld opera dietro l'involontaria copertura di Whyte, del quale riesce a contraffare la voce per mezzo di un sintetizzatore vocale.

Whyte infatti è prigioniero in una villa nel mezzo di un deserto, ma 007 riesce a ritrovarlo. Bond e Whyte scoprono il luogo segreto da cui opera Blofeld, il quale cerca di ricattare il mondo per mezzo di un potente laser posto in orbita e diretto da una piattaforma oceanica. Bond riesce alla fine a uccidere Blofeld facendolo saltare in aria con la stessa piattaforma.

Bond e Tiffany partono quindi per una crociera spesata da Whyte, e durante una cena si presentano Kidd e Wint come camerieri e sommelier, presto smascherati per la loro incompetenza in fatto di vini; in una breve colluttazione i due killer vengono eliminati da Bond servendosi delle loro stesse trappole. Infine Tiffany, scrutando il cielo, si domanda sul come riportare sulla Terra il prezioso campionario in orbita.

Cast.
Dopo l'abbandono di George Lazenby, la produzione riesce a convincere Sean Connery a tornare nuovamente a vestire per la sesta e ultima volta i panni di James Bond. La United Artists convinse Connery a tornare nel ruolo finanziando in cambio un film a sua scelta; questo si rivelò essere ""Riflessi in uno specchio scuro"" (1972). Tuttavia Connery tornerà nuovamente a interpretare il personaggio in ""Mai dire mai"" (1983), pellicola apocrifa in quanto non appartenente alla serie ufficiale di 007.
Inizialmente l'antagonista del film doveva essere nuovamente Gert Fröbe nei panni del gemello di Auric Goldfinger (il cattivo dell'omonimo film), ma per dare maggiore continuità alla serie si decide di reintrodurre nella vicenda per la terza volta il nemico principale di Bond, Ernst Stavro Blofeld, interpretato questa volta da Charles Gray il quale subentra a Donald Pleasence e Telly Savalas; lo stesso attore era apparso in un precedente capitolo della saga, ""Si vive solo due volte"", interprete di un personaggio secondario che cade ucciso dopo poche scene.

Nel ruolo di Tiffany Case venne scelta Jill St. John, la quale inizialmente era stata considerata per il ruolo di Plenty O'Toole (per questo ruolo fu scelta Lana Wood). I killer Mr. Kidd e Mr. Wint sono interpretati da Putter Smith e Bruce Glover. La parte del miliardario Willard Whyte fu invece affidata a Jimmy Dean, star della musica country.

Colonna sonora.
Il motivo conduttore del film, ""Diamonds Are Forever"", musica di John Barry e parole di Don Black, è cantata da Shirley Bassey; nell'edizione italiana della pellicola, nei titoli di coda la stessa Bassey ne interpreta una versione in lingua italiana, su testo di Gianni Boncompagni, intitolata ""Vivo di diamanti"".

Curiosità.
L'auto che Bond guida a Las Vegas è una Ford Mustang Mach 1 del 1971, mentre il casino ""The Whyte House"" è in realtà il primordiale Hilton Las Vegas con l'aggiunta di una torre inesistente per renderlo ancora più alto nelle inquadrature del film.
Nel viaggio da Londra verso l'Olanda Bond guida invece una Triumph Stag.

"
"Trombosi venosa profonda

La trombosi venosa profonda (TVP) è una flebotrombosi, ovvero la formazione di un trombo all'interno di una vena, che colpisce prevalentemente il circolo venoso profondo degli arti inferiori; le trombosi associate alle vene degli organi addominali (visceri), come le trombosi della vena porta, della vena renale o la sindrome di Budd-Chiari, sono patologie distinte ed escluse dall'ambito di applicazione di questa definizione.

Segni non specifici possono includere dolore, gonfiore, arrossamento, calore e turgore delle vene superficiali. L'embolia polmonare, una complicanza potenzialmente pericolosa per la vita, è causata dal distacco (embolizzazione) di un trombo che, seguendo la circolazione venosa in direzione del cuore, si incunea in una delle diramazioni dell'arteria polmonare, ostacolando, in maniera più o meno estesa a seconda del vaso interessato, la perfusione dei polmoni; la TVP e l'embolia polmonare costituiscono un unico processo patologico, noto come tromboembolia venosa. Un'altra complicazione della TVP è la sindrome post-trombotica, che contribuisce in modo significativo ai costi sanitari.

Nel 1856, il patologo tedesco Rudolph Virchow postulò che la trombosi venosa fosse il risultato dell'interazione di tre processi, ora conosciuti come «triade di Virchow»: una diminuzione del flusso sanguigno (stasi venosa), un'aumentata tendenza alla coagulazione del sangue (ipercoagulabilità) e alterazioni a carico delle pareti dei vasi sanguigni. La patogenesi della TVP inizia, in genere, all'interno delle valvole delle vene della regione surale, al cui interno si innescano alcuni processi biochimici, agevolati dalla relativa povertà di ossigeno che il sangue presenta in questa regione. Diverse patologie aumentano il rischio di trombosi venosa profonda, tra cui il cancro, traumi e la sindrome da anticorpi antifosfolipidi; altri fattori di rischio includono l'età avanzata, interventi chirurgici pregressi, lunga immobilizzazione (come con il riposo a letto, gessi ortopedici e voli di lunga durata), uso di contraccettivi orali, gravidanza, puerperio e altri fattori genetici, come un gruppo sanguigno non 0. L'incidenza aumenta enormemente dall'infanzia alla vecchiaia; in età adulta, circa 1 individuo su 1000 all'anno svilupperà TVP.

Gli individui sospettati di soffrire di trombosi venosa profonda possono essere valutati usando una regola di previsione clinica come il punteggio di Wells; può anche essere utilizzato anche il dosaggio del D-dimero per aiutare la diagnosi o per segnalare la necessità di ulteriori indagini. La diagnosi è più comunemente fatta grazie all'ecografia delle vene sospette. Il trattamento di scelta si basa sull'uso di farmaci anticoagulanti, in particolare eparina a basso peso molecolare ed antagonisti della vitamina K; indossare calze a compressione graduata sembra ridurre il rischio di sindrome post-trombotica. La prevenzione per i soggetti a rischio può includere frequenti passeggiate, esercizi fisici, assunzione di aspirina, indossare calze a compressione graduata e l'uso di dispositivi per la compressione pneumatica intermittente.

Cenni storici.
Si ritiene che il primo caso documentato di trombosi venosa profonda sia risalente al XIII secolo in un paziente maschio di 20 anni. Successivamente venne notato l'aumento dell'incidenza della TVP nelle donne a seguito di un parto e alla fine del 1700 venne rilasciata una dichiarazione di sanità pubblica che incoraggiava le donne ad allattare al seno, come sistema per prevenire questo fenomeno, La TVP fu chiamata anche ""gamba da latte"", ritenendo che fosse provocata dal latte contenuto nelle gambe.

Nel 1856, medico e patologo tedesco Rudolf Virchow definì quella che oggi viene conosciuta come ""triade di Virchow"", ovvero le tre principali cause di trombosi. La triade fornisce il quadro teorico per la spiegazione della trombosi venosa anche se tuttavia è concentrata sull'effetto di un corpo estraneo nel sistema venoso e sulle condizioni richieste per la propagazione del coagulo.

Terapie farmacologiche multiple per la TVP sono state introdotte nel XX secolo. Gli anticoagulanti orali nel 1940, la somministrazione sottocutanea di eparina non frazionata nel 1962 e l'eparina a basso peso molecolare nel 1982. A partire dagli anni 1970 e 1980 la pletismografia ad impedenza era utilizzata comunemente per la diagnosi, ma l'uso di ecografie Doppler, grazie alla loro maggiore sensibilità e specificità, ha in gran parte superato questo metodo.

Epidemiologia.
Secondo i dati disponibili delle popolazioni del Nord America e europee, circa 1 adulto su 1000 sviluppa trombosi venosa profonda. La TVP è rara nei bambini, con un'incidenza di circa 1 caso su 100.000 all'anno. Dall'infanzia alla vecchiaia, l'incidenza aumenta di un fattore di circa 1000, con quasi l'1% degli anziani che presenta la patologia. Durante la gravidanza e dopo il parto, in 1 caso su 1000 si verifica un episodio di TVP acuto. Dopo un intervento chirurgico con trattamento preventivo, la condizione di sviluppa in circa 10 casi su 1000 dopo la sostituzione totale o parziale del ginocchio e in circa in 5 casi su 1000 dopo la sostituzione totale o parziale dell'anca. Tra i 300.000 e i 600.000 americani sviluppano TVP ogni anno, e circa 60.000-100.000 decessi sono attribuibili all'embolia polmonare. In Inghilterra si stima che ogni anno 25.000 individui muoiano per TVP correlata ai lunghi periodi di immobilità dovuti alla degenza ospedaliera. Per motivi non chiari, le persone di origine asiatica hanno un rischio di sviluppare trombosi venosa profonda più bassa rispetto alle altre popolazioni.

Nelle popolazioni nordamericane ed europee circa il 4-8% degli individui soffre di trombofilia. Nelle popolazioni della Cina, Giappone e Thailandia si osserva una mancanza di proteina S, proteina C e di antitrombina. Gruppi sangugni non 0 sono presenti in circa il 50% della popolazione generale e variano con l'etnia e sono presenti in circa il 70% di quelli con TVP. Nel complesso, i dati globali sono tuttavia incompleti.

Costi.
I costi iniziali della patologia per un paziente medio ricoverato negli Stati Uniti, sono stimati tra circa i 7.700 $ e i 10.800 $. I costi correlati alla trombosi venosa a tre mesi, a sei mesi e a un anno sono circa 5.000 $, 10.000 $ e 33.000 $ rispettivamente. In Europa, il trattamento per tre o sei mesi costa circa 1.800 € e 3.200 €. La sindrome post-trombotica contribuisce in maniera più significativa ai costi di ""follow-up"". I costi annuali correlati alla trombosi venosa profonda negli Stati Uniti sono stimabili tra i 5 miliardi e gli 8 miliardi di dollari. Si ritiene che costo medio annuale per persona trattata sia di circa 20.000 $.

Eziologia.
I tre fattori della triade di Virchow: stasi venosa, ipercoagulabilità e cambiamenti nel rivestimento endoteliale dei vasi sanguigni (come il danno fisico o l'attivazione endoteliale), contribuiscono alla trombosi venosa profonda e sono utilizzati per spiegare la sua formazione. Altre cause correlate includono l'attivazione dei componenti del sistema immunitario, il numero di microparticelle presenti nel sangue, la concentrazione di ossigeno e la possibile attivazione piastrinica. Vari fattori di rischio contribuiscono alla TVP, anche se molti soggetti ad alta probabilità non la svilupperanno mai.

Il fattore di rischio acquisito più importante è l'età avanzata, che altera la composizione del sangue favorendo la coagulazione. Altri importanti fattori di rischio acquisiti includono interventi di chirurgia maggiore e traumi, entrambi i quali possono aumentare il rischio a causa del fattore tissutale al di fuori del sistema vascolare che può entrare nel sangue Nella chirurgia ortopedica, la stasi venosa può essere temporaneamente provocata da una cessazione del flusso sanguigno come parte della procedura chirurgica. Un tumore può crescere nelle vene o intorno, causando stasi venosa e può anche stimolare un aumento dei livelli del fattore tissutale. La gravidanza favorisce la coagulazione del sangue, come nella condizione ""post-partum"". I contraccettivi orali e la terapia ormonale sostitutiva aumentano il rischio attraverso una varietà di meccanismi, tra cui i livelli alterati di proteine nel sangue e ridotta fibrinolisi.
Il termine ""tromboembolia venosa"" prevede che si instauri una trombosi venosa profonda o una embolia polmonare. I fattori genetici che aumentano il rischio di tromboembolia includono la carenza di tre proteine che normalmente impediscono la coagulazione del sangue: la proteina C, la proteina S e l'antitrombina; anche possedere un gruppo sanguigno non di tipo 0 e mutazioni del fattore V o dei geni della protrombina, sono caratteristiche genetiche predisponenti. La carenza di antitrombina, di proteina C e proteina S è una caratteristica rara, ma rappresenta un fattore di rischio forte o moderatamente forte; queste tre condizioni trombofiliche aumentano il rischio di tromboembolia venosa di circa 10 volte. Il fattore V di Leiden, che rende il fattore V resistente all'inattivazione dalla proteina C attivata (resistenza alla proteina C attivata), e la variante genetica della protrombina G20210A, che provoca un aumento dei livelli di protrombina nell'organismo, sono caratteristiche presenti soprattutto negli individui caucasici; in particolare, il Fattore V di Leiden e la protrombina G20210A sono presenti rispettivamente nel 3–5% e nel 1–3% delle persone di discendenza europea. Essi presentano un rischio di tromboembolia venosa aumentato da tre a otto volte per il fattore V di Leiden e da due a tre volte per la protrombina G20210A. Avere un gruppo sanguigno non 0, raddoppia circa il rischio di sviluppare la condizione Non possedere il gruppo sanguigno 0 è comune in tutte le popolazioni, il che lo rende un importante fattore di rischio. Gli individui che non hanno un gruppo sanguigno 0 presentano elevati livelli ematici del fattore di von Willebrand e del fattore VIII rispetto a quelli con lo 0, ciò fa aumentare la probabilità di coagulazione.

Alcuni fattori di rischio influenzano il luogo del corpo in cui si instaura una trombosi venosa profonda. In una TVP distale, il profilo dei fattori di rischio appare diverso dal TVP prossimale. Fattori transitori, come la chirurgia e l'immobilizzazione, sembrano essere predominanti, mentre la trombofilia e l'età non sembrano aumentare il rischio. La probabilità i incorrere in una TVP degli arti superiori aumenta quando vi è la presenza di un catetere venoso centrale o la sindrome dello stretto toracico superiore.

Fattori di rischio.
La vena femorale (nella coscia), le vene iliache (nella pelvi) e la vena cava inferiore (nell'addome) sono i luoghi di potenziale estensione della trombosi venosa profonda.

Patogenesi.
La trombosi venosa profonda si sviluppa più frequentemente nelle vene del polpaccio e ""cresce"" nella direzione del flusso venoso, cioè verso il cuore. Quando il trombo non cresce, esso può essere eliminato naturalmente e disciolto nel sangue (fibrinolisi). Le vene del polpaccio o della coscia sono quelle più comunemente colpite, tra cui la vena femorale, la vena poplitea e la vena ileofemorale (come con la sindrome di May-Thurner). Il trombo presente negli arti inferiori può anche raggiungere la vena iliaca del bacino o la vena cava inferiore. Di tanto in tanto, anche le vene del braccio sono colpite soprattutto a seguito del posizionamento di un catetere venoso centrale e quando vi è la rara sindrome di Paget-Schrötter.

Il meccanismo fisiopatologico responsabile della trombosi arteriosa, come nel caso dell'infarto cardiaco, è stato compreso maggiormente rispetto a quello che provoca la trombosi venosa. Perché si verifichi la trombosi arteriosa è necessaria la presenza di danni alla parete del vaso sanguigno, da cui poi si avvia il processo di coagulazione ma tuttavia essa si verifica nelle vene per lo più senza alcun danno precedente. Si ritene che l'esordio della trombosi venosa sia causato da un fattore tissutale, il quale porta alla conversione della protrombina in trombina a seguito dalla deposizione di fibrina. I globuli rossi e la fibrina sono i componenti principali dei trombi venosi e la fibrina sembra ""agganciarsi"" al rivestimento della parete dei vasi sanguigni (endotelio), una superficie che normalmente agisce per prevenire la coagulazione. Le piastrine e i globuli bianchi sono ulteriori elementi che contribuiscono al fenomeno. Le piastrine non sembrano tuttavia essere così importanti nella formazione di coaguli venosi rispetto a quelli arteriosi, ma possono comunque giocarne un ruolo. Alla trombosi venosa è associato un processo infiammatorio e di conseguenza i globuli bianchi intervengono nella formazione e nella risoluzione dei coaguli venosi.

Spesso, la trombosi venosa profonda inizia nelle valvole delle vene. Il modo in cui il sangue fluisce attraverso queste valvole può causare, in quel punto, bassi livelli di ossigeno (ipossiemia). L'ipossiemia, che è aggravata dalla stasi venosa, attiva alcuni processi, tra cui il fattore 1 di ipossia inducibile. La scarsità di ossigeno comporta inoltre la produzione di elementi reattivi all'ossigeno stesso che possono favorire l'attivazione di questi processi, così come il fattore nucleare kB che regola la trascrizione del fattore 1 di ipossia inducibile. Il fattore 1 di ipossia inducibile e le prime fasi di crescita della proteina 1 contribuiscono all'aggregazione dei monociti con le proteine endoteliali, come la P-selectina, spingendo i monociti al rilascio di microvescicole riempite di fattori tissutali che, si presume, inizino il processo di coagulazione dopo che si sono legate alla superficie endoteliale.

Clinica.
La diagnosi di trombosi venosa profonda richiede l'uso di tecniche di imaging, come l'ecografia. Valutazioni cliniche, che predicono probabilità di sviluppare TVP, possono aiutare a determinare se un test D-dimero sia utile. Gli individui che non presentano una grande probabilità di avere la TVP, un normale valore del D-dimero può escludere la diagnosi.

Trombosi venose profonde provocate si verificano in associazione con i fattori di rischio acquisiti, come interventi chirurgici, uso di contraccettivi orali, traumi, immobilità, obesità o tumori; i casi in cui non vi è la presenza di fattori di rischio acquisiti, vengono chiamati ""non provocati"" o ""idiopatici"". La trombosi venosa profonda acuta è caratterizzata da dolore e gonfiore e di solito è di natura occlusiva, il che significa che vi è una ostruzione del flusso sanguigno, mentre trombosi venose non occlusive sono meno sintomatiche. L'aggettivo di ""cronico"" viene usato quando la trombosi venosa profonda sintomatica persiste per più di 10 o 14 giorni. La TVP che non presenta sintomi, ma viene individuata solamente tramite lo ""screening"", viene nominata come asintomatica o incidentale.

La TVP nelle gambe è definita prossimale (o ilofemorale) quando si presenta al di sopra del ginocchio, mentre è chiamata distale (o del polpaccio) quando è al di sotto del ginocchio. La trombosi venosa distale è solitamente al di sotto della vena poplitea, una vena situata dietro il ginocchio.. Una trombosi venosa bilaterale si ha quando vi è la formazione di coaguli in entrambe le gambe, mentre il termine unilaterale è utilizzato quando un singolo arto è influenzato.

Segni e sintomi.
I segni e sintomi della trombosi venosa profonda includono dolore, gonfiore, calore, arrossamento o scolorimento e distensione delle vene superficiali. Tuttavia circa la metà dei casi si presenta asintomatica. I segni ed i sintomi da soli non sono sufficientemente sensibili o specifico per fare una diagnosi, ma se considerati in combinazione con i fattori di rischio noti possono aiutare a determinare la probabilità di trombosi venosa profonda. Nella maggior parte dei casi sospetti, la TVP viene esclusa dopo la valutazione e sintomi sono più spesso dovuti ad altre cause, come cellulite, cisti di Baker, lesioni muscolo-scheletrico o linfedema. Altre diagnosi differenziali includono ematomi, tumori, aneurismi arteriosi o venosi e patologie del tessuto connettivo.

Una forma grave e rara di TVP, la ""phlegmasia cerulea dolens"", può svilupparsi in una condizione pericolosa per la vita. Essa è caratterizzata da una occlusione venosa acuta e una quasi totale interruzione del deflusso delle estremità, comprese le vene iliache e femorali. La gamba solitamente appare dolorosa, cianotica (per la mancanza di ossigenazione) ed edematosa (piena di liquido) e ciò può provocare gangrena venosa.

Esami di laboratorio e strumentali.
D-dimero.
Il D-dimero è un prodotto di degradazione della fibrina, e un suo elevato livello può derivare dallo scioglimento del coagulo dovuto alla plasmina o da altre condizioni. I pazienti ospedalizzati spesso presentano livelli elevati per diverse ragioni. Quando gli individui sono ad alta probabilità di avere TVP, la diagnostica per immagini viene preferita rispetto all'analisi del D-dimero. Per chi ha una probabilità bassa o moderata di sviluppare TVP, un esame dei livelli di D-dimero può essere eseguito, escludendo la patologia se i risultati appaiono normali. Tuttavia, un livello elevato richiede ulteriori indagini di imaging diagnostico per confermare o escludere la diagnosi.

Per una sospetta TVP in una situazione di bassa probabilità, l""'American College of Chest Physicians"" (ACCP) consiglia di testare sia i livelli di D-dimero che effettuare una ecografia con compressione delle vene prossimali. Per una sospetta TVP in uno scenario di moderata probabilità, è consigliabile un test dei livelli del D-dimero e un'ecografia a tutta la gamba e una con compressione delle vene prossimali.

Imaging biomedico.
Esami di imaging biomedico delle vene sono utilizzati nella diagnosi di TVP. La più comune è l'ecografia (in particolare l'ecografia Doppler) con compressione prossimale o dell'intera-gamba. La tomografia computerizzata e la risonanza magnetica, sono ulteriori possibilità diagnostiche. Ogni tecnica ha inconvenienti. Un'unica scansione prossimale può mancare una trombosi venosa profonda distale, mentre la scansione dell'intera gamba può portare a sovrastimare una TVP distale.

Il ""gold standard"" per giudicare i metodi di ""imaging"" è la venografia, che consiste nell'iniezione in una vena periferica dell'arto colpito di un mezzo di contrasto e il successivo utilizzo di raggi X per rivelare se il vaso è pervio od ostruito. A causa del suo costo, della sua invasività, dalla scarsa disponibilità e altre limitazioni questo test è tuttavia raramente eseguito.

Diagnosi differenziale.
I criteri di Wells.
Negli individui che presentano trombosi venosa profonda, una valutazione clinica della probabilità può essere utile per determinare quali test eseguire. La regola di predizione clinica più utilizzata è il punteggio di Wells.

I pazienti con punteggi di Wells maggiori di due, hanno una probabilità del 28% di avere trombosi venosa profonda, quelli con un punteggio più basso invece hanno una probabilità del 6%. In alternativa, i punteggi Wells possono essere classificati come alti se maggiori di due, moderati se compresi tra uno e due e basso se inferiore a uno, con verosimiglianze del 53%, 17% e 5% rispettivamente.

Trattamento.
Anticoagulanti.
Gli anticoagulanti, farmaci che impediscono ulteriormente la coagulazione ma non agiscono sui coaguli già esistenti, sono il trattamento standard per la trombosi venosa profonda. Ciò è dimostrato da diversi studi clinici controllati e randomizzati che ne dimostrano l'efficacia e la sicurezza rispetto al placebo o ai FANS. La valutazione del rapporto rischio con benefici è fondamentale per determinare la durata della terapia anticoagulante, e tre mesi è in genere il tempo standard del trattamento. Negli individui con un rischio in eccesso del 9% di sviluppare TVP, come dopo un episodio non provocato, il prolungamento della terapia anticoagulante è una possibilità che va presa in considerazione. Nei pazienti che hanno terminato un trattamento con antagonisti della vitamina K dopo una TVP idiopatica e che presentano un elevato livello di D-dimero, mostrano un aumento del rischio di recidiva TVP (circa il 9% contro il 4% per i risultati normali), e ciò può essere utilizzato nel processo clinico decisionale. Il risultato del test della trombofolia si traduce raramente in scelte sulla durata del trattamento.

Per i casi acuti agli arti inferiori, l'ACCP raccomanda un anticoagulante parenterale (come eparina a basso peso molecolare, fondaparinux o eparina non frazionata) per almeno cinque giorni e un antagonista della vitamina K. EBPM e fondaparinux sono preferiti rispetto all'eparina non frazionata, infatti entrambi vengono prescritti nei pazienti con funzionalità renale compromessa, a differenza dell'eparina non frazionata. L'antagonista della vitamina K è generalmente adottato per un minimo di tre mesi per mantenere il rapporto internazionale normalizzato di 2.0-3.0, con 2.5 come target.

L'ACCP raccomanda il trattamento per tre mesi nei pazienti che presentano trombosi venosa profonda prossimale a seguito di un intervento chirurgico. Una terapia di tre mesi è consigliata anche ai pazienti con TVP prossimale dovuta ad un fattore di rischio transitorio.

Dal 2011 in Europa e dal giugno del 2013 in Italia è stato messo in commercio un nuovo anticoagulante orale, il rivaroxaban, che ha l'indicazione per l'utilizzo nella TVP e nelle sue recidive. Per il momento il farmaco è prescrivibile con piano terapeutico, compilabile on line, sulla piattaforma web dell'AIFA.

Trattamento casalingo, calze, camminate e ""follow-up"".
L""'American College of Chest Physicians"" (ACCP) raccomanda un trattamento iniziale a casa per gli affetti da TVP, piuttosto che il ricorso ad un ricovero ospedaliero. Ciò è fattibile a condizione che i pazienti siano predisposti a compiere questo percorso e che non vi siano particolari indici di gravità o comorbilità. Un ambiente familiare adeguato è inoltre necessario. In aggiunta alla terapia anticoagulante, l'ACCP suggerisce calze a compressione graduata, che siano in grado di applicare una pressione maggiore (30–40 mm Hg) alle caviglie e una pressione più bassa intorno alle ginocchia. L'utilizzo deve iniziare il più precocemente possibile dopo la terapia anticoagulante. Studi randomizzati e controllati effettuati hanno fornito prove di moderata qualità che queste calze riducano il rischio di incorrere nella sindrome post-trombotica. Gli studi, tuttavia, non indicano un riduzione dei casi di tromboembolia venosa ricorrente. L'utilizzo è consigliato per due anni, anche se possono verificarsi inconvenienti e disagi che ne riducono la conformità alla prescrizione. Per chi non presentasse dolore o presenza di edema è consigliato anche di camminare a lungo.

Invece di assumere una terapia anticoagulante, indagini di imaging biomedico (in genere una ecografia) di ""follow-up"", è un'opzione consigliata a quelli che presentano un'isolata TVP distale senza che vi sia un alto rischio di estensione. Se il coagulo non cresce, l'ACCP non raccomanda l'assunzione di un anticoagulante. Questa tecnica può portare beneficio a coloro che presentano un alto rischio di sanguinamento.

Filtri cavali, trombolisi e trombectomia.
Il posizionamento di un filtro cavale (filtri IVC) viene utilizzato per prevenire l'embolia polmonare, anche se, tuttavia, la sua efficacia e il suo profilo di sicurezza non sono stati ben stabiliti. In generale, essi sono consigliati solo in alcuni scenari ad alto rischio. L'ACCP li raccomanda esclusivamente per gli individui con una forte controindicazione al trattamento anticoagulante, ma non in aggiunta alla terapia anticoagulante, a meno che un individuo con un filtro IVC, ma senza rischio di sanguinamento, non sviluppi TVP prossimale acuta. In questo caso viene consigliato sia la prescrizione di un anticoagulante che il posizionamento di un filtro IVC. Mentre i filtri IVC sono associati con un rischio a lungo termine di TVP, non sono un motivo sufficiente per mantenere prolungata l'assunzione di anticoagulanti.

La trombolisi, che funziona rompendo i coaguli, può essere sistemica o realizzata tramite catetere, ma l'ACCP tuttavia suggerisce il metodo anticoagulante farmacologico. Un dispositivo per la trombectomia meccanica può essere in grado di rimuovere i coaguli venosi, anche se l'ACCP lo considera consigliabile soltanto se vi siano le seguenti condizioni: ""trombosi venosa prossimale-ileofemorale, sintomi da meno di 7 giorni (criterio utilizzato nel singolo studio randomizzato), buono stato funzionale, aspettativa di vita superiore o uguale ad 1 anno e se sono disponibili sia le risorse che le competenze.""

Stato della ricerca.
A partire dal 2011, tre ampi studi randomizzati e controllati, il norvegese trial CaVent, lo statunitense trial ATTRACT e il danese CAVA, studiano l'efficacia e la sicurezza della trombolisi realizzata via catetere. Nel 2012, due studi clinici hanno riscontrato un beneficio nell'assunzione di aspirina come prevenzione dalle recidive di trombosi venosa.

Prognosi.
La più frequente complicanza della TVP prossimale è la sindrome post-trombotica che è dovuta ad una riduzione del ritorno del sangue venoso al cuore. Alcuni sintomi della sindrome post-trombotica sono: dolore, edema, parestesie e nei casi più gravi ulcerazione alle gambe. Si stima che tra il 20% e il 50% dei pazienti con TVP si svilupperà la sindrome post-trombotica e tra il 5% e il 10% essa si presenterà in una forma grave. L'embolia polmonare è la più grave complicanza della TVP prossimale e questo rischio risulta essere più elevato quando i coaguli sono presenti nella coscia e nel bacino. La TVP distale è di per sé difficilmente, se non mai, associabile alla sindrome post-trombotica o all'embolia polmonare.

La trombosi venosa profonda degli arti inferiori non trattata ha un tasso di mortalità correlata all'embolia polmonare del 3%, mentre i decessi associati a TVP dell'arto superiore sono estremamente rari. Nei 10 anni successivi a una trombosi venosa, circa un terzo delle persone sperimenterà un episodio ricorrente.

Prevenzione.
A seconda del rischio di sviluppare trombosi venosa profonda, vengono proposte diverse misure preventive. Un metodo semplice è quello di consigliare di camminare e fare esercizi ai polpacci che portano alle contrazioni muscolari che comprimono le vene e dunque pompano il sangue verso il cuore. Negli individui immobili, metodi di compressione fisici possono migliorare il flusso sanguigno. La somministrazione di anticoagulanti, che però aumenta il rischio di sanguinamenti, può essere usato in situazioni ad alto rischio. Il rischio di sanguinamento maggiore con la terapia anticoagulante a lungo termine è di circa il 3% all'anno mentre il punto in cui il rischio di trombosi venosa annuale è ritenuto sufficiente per consigliare la terapia anticoagulante a lungo termine è stimato tra il 3 e il 9%. Solitamente, solo quando gli individui superano un rischio di trombosi venosa annuo del 9% vengono prescritti anticoagulanti a lungo termine. La carenza di antitrombina, un fattore di rischio forte o moderatamente forte, porta una probabilità annuale di trombosi venosa solamente dello 0,8-1,5%, come tali, i soggetti asintomatici con trombofilia non giustificano la terapia anticoagulante a lungo termine. Oltre alla terapia anticoagulante, l'aspirina, può essere usata in alcuni pazienti sottoposti a chirurgia ortopedica e in quelli che hanno sofferto di una precedente trombosi venosa.

Ospedalizzazione.
Nel 2011, l""'American College of Physicians"" (ACP) ha pubblicato una linea guida di pratica clinica fornendo tre importanti raccomandazioni: che i pazienti ospedalizzati siano valutati per il loro rischio di tromboembolia e di sanguinamento prima di iniziare la profilassi, che l'eparina o un farmaco correlato siano utilizzati solo se si ritiene che gli aspettati benefici superino i potenziali danni e che non siano utilizzate calze a compressione graduata. L'ACP ha anche richiamato l'attenzione su una generalizzata mancanza di valutazione dei rischi da parte dei medici prima di applicare le misure di profilassi.

Le linee guida ACCP 2012 per i pazienti non chirurgici consigliano la terapia anticoagulante per la fase acuta in caso di rischio elevato quando non vi è sanguinamento né un alto rischio che si verifichi. Tuttavia viene specificato che le queste linee guida non possono essere applicate in caso di ""trauma e lesione al midollo spinale"" o quando vi è ""ischemia o ictus emorragico"".

La profilassi mediante compressione è consigliata quando i rischi per le emorragie e le trombosi risultano elevati. La profilassi nelle condizioni critiche, sia di tipo farmacologico che meccanico, viene scelta a seconda del rischio. L'eparina è suggerita nei pazienti ambulatoriali affetti da neoplasie solide e fattori di rischio aggiuntivi per trombosi come una precedente trombosi venosa, una lunga immobilizzazione, l'assunzione di terapia ormonale e/o inibitori dell'angiogenesi, talidomide e lenalidomide, e un basso rischio di sanguinamento.

Prevenzione post-chirurgica.
Gli interventi chirurgici per la frattura d'anca o per la sua artroprotesi o per la sostituzione del ginocchio, sono procedure ad elevato rischio per causare tromboemobolia venosa. Se non vengono utilizzate misure di profilassi, il rischio di sviluppare una tromboembolia venosa sistematica è di circa il 4% entro 35 giorni. Alcune opzioni preventive per i pazienti sottoposti a interventi non ortopedici consistono nel tornare a camminare il prima possibile, indossare calze a compressione graduata e, a seconda delle probabilità di sviluppare emorragie, l'assunzione di eparina a basso peso molecolare o eparina non frazionata. Nei pazienti sottoposti ai più complessi interventi di chirurgia ortopedica, l'ACCP raccomanda il trattamento con farmaci che riducano il rischio di coaguli (come il fondaparinux e l'aspirina). Il ricorso a dispositivi di compressione pneumatica intermittente è un ulteriore possibilità.

Prevenzione in gravidanza.
Il rischio di tromboembolismo venoso aumenta in gravidanza di circa cinque volte a causa di uno stato di maggior ipercoagulabilità, un probabile adattamento naturale contro la fatale emorragia post-partum. Inoltre, le donne in gravidanza con fattori di rischio genetici sono soggette ad un approssimativo rischio aumentato da tre a trenta volte di sviluppare trombosi venosa profonda. I trattamenti preventivi per la TVP nelle donne in gravidanza con ipercoagulabilità sono stati proposti dalla ACCP. Alle portatrici omozigotiche del fattore V di Leiden o della protrombina G20210A con una storia familiare di TVP viene suggerito di assumere prima del parto eparina a basso peso molecolare o un antagonista della vitamina K per le sei settimane successive al parto. Portatrici omozigotiche del fattore V di Leiden o della protrombina G20210A, senza però una storia personale o familiare di trombosi venosa, viene suggerito un controllo periodico durante la gravidanza e l'assunzione LMWH o un antagonista della vitamina K per sei settimane dopo il parto. A quelle con trombofilia ma nessuna storia familiare o personale di tromboembolismo venoso viene suggerito semplicemente di mantenere un vigile controllo. Il warfarin, un comune antagonista della vitamina K, può causare danni al feto e non può essere utilizzato per la prevenzione della TVP in gravidanza.

Prevenzione nei viaggiatori.
Le 2012 l'ACCP ha promosso alcune linee guida per chi compie lunghi viaggi e dunque è sottoposto per molte ore ad immobilità. Queste raccomandazioni riguardano i viaggiatori che abbiano avuto ""una precedente trombosi venosa, siano stati recentemente sottoposti ad intervento chirurgico o abbiano subito un trauma, presentino una neoplasia attiva, siano in gravidanza, facciano uso di estrogeni, siano di età avanzata, abbiano un mobilità limitata, siano affetti da obesità grave o soffrano di trombofilia"". Questi suggerimenti includono esercizi ai polpacci e frequenti passeggiate lungo i corridoi di treni o aerei. L'uso di calze a compressione graduata che siano in grado di fornire una compressione sotto il ginocchio di 15–30 mm Hg sono consigliate, mentre la somministrazione di aspirina e anticoagulanti non lo sono. Le calze compressive hanno ridotto drasticamente i casi di trombosi venosa profonda asintomatica nei passeggeri delle compagnie aeree, ma l'effetto sulla trombosi venosa sintomatica è sconosciuto, in quanto nessuno dei soggetti studiati l'ha sviluppata.



"
"Chiesa di San Rocco all'Augusteo

La chiesa di San Rocco a Roma è una chiesa del XVII secolo nel rione Campo Marzio.

Storia.
La chiesa nacque per iniziativa della ""Confraternita di San Rocco"", dedicata al santo di Montpellier e approvata nel 1499 da papa Alessandro VI. Al sodalizio religioso, nato per soccorrere gli ammalati di peste per iniziativa dei barcaioli e degli osti che vivevano presso il Tevere, venne concesso di costruire un ospedale in prossimità della antica chiesetta di San Martino ""iuxta flumen"" (""vicino al fiume"") presente sin dal secolo XI. Il luogo è infatti posto molto vicino a un antico porto fluviale di Roma detto di Ripetta.

Subito dopo le esperienze fatte nel corso dell'anno santo del 1500, nel 1502 fu intitolata a san Rocco e san Martino e fu costruito l'ospedale che si arricchì, in un secondo momento di un reparto di ginecologia. La chiesa, priva di particolari ambizioni artistiche, fu completata con una decorazione interna, in parte opera di Baldassarre Peruzzi e la facciata fu affrescata con ""Storie di san Rocco"" dal pittore Avanzino Nucci.

Nel 1645 venne riportato alla luce un antico affresco raffigurante la ""Madonna"", precedentemente ricoperto, e l'immagine fu ritenuta miracolosa. L'anno dopo si diede inizio alla ristrutturazione della prima chiesa, i cui lavori si conclusero nel 1654 per la munificenza dei cardinali Odoardo Vecchiarelli e Francesco Barberini. All'architetto Giovanni Antonio De Rossi si deve la sacrestia, la costruzione della cupola, l'inserimento della nuova cappella della ""Madonna delle Grazie"". L'interno, a navata unica e con tre cappelle su ogni lato, ricevette una nuova decorazione. Tra i dipinti si ricordano la ""Madonna con Bambino e i santi Rocco e Antonio abate"" di Baldassarre Peruzzi, ma estesamente restaurato da Giovan Battista Gaulli detto il Baciccio all'incirca nel 1660 a causa di estesi danni derivanti dai frequenti alluvioni e il grande dipinto di Giacinto Brandi ""San Rocco in gloria"" del 1674, posto sull'altare maggiore.

Nella prima metà del XVIII secolo le cappelle furono impreziosite da una decorazione in marmo, mentre la facciata venne realizzata in stile neoclassico dall'architetto Giuseppe Valadier nel 1832, con unico ordine di doppie colonne con capitelli corinzi al centro, affiancate da paraste con capitelli ionici, che sorreggono un grande timpano. Sul portale di ingresso si trova lo stemma di papa Gregorio XVI regnante all'epoca dei lavori.

La prima radicale trasformazione dell'aspetto della zona avvenne nel 1890 con la demolizione del porto di Ripetta a causa della costruzione dei lungotevere e del ponte Cavour. Successivamente, vi furono radicali lavori di ristrutturazione del quartiere in prossimità dell'Ara Pacis e tra il 1934 ed il 1938 vennero demolite le fitte costruzioni vicino al Mausoleo di Augusto. Nel corso dei lavori, venne abbattuto l'ospedale di San Rocco (ricostruito tra il 1772 e il 1775) e il campanile della chiesa. A causa di questi lavori, fu necessario sostituire con muri i lati e la parte posteriore della chiesa, che in precedenza si appoggiava ad edifici.
La chiesa, infatti, sopravvisse alle demolizioni grazie al valore artistico e alla devozione per la cappella della Madonna delle Grazie.

Curiosità.
Sul fianco destro della chiesa è sistemata dal 1821 una colonna in bassorilievo che misura l'altezza delle inondazioni del Tevere (""Idrometro di Ripetta"").
La peggiore inondazione riportata è quella del 1598 con un primato di 4 metri al di sopra dell'attuale livello della strada. L'idrometro originale era suddiviso in quattro parti disposte lungo una scala a gradini. Quello conservato è l'elemento superiore.

Oggi la chiesa fa parte dell'elenco delle chiese rettorie di Roma ed è luogo di culto appartenente alla parrocchia di San Giacomo in Augusta.

Ne ""Il fu Mattia Pascal"" di Luigi Pirandello, il protagonista prende alloggio di fronte alla chiesa e in camera trova un'acquasantiera con acqua benedetta presa nella vicina chiesa.

Alla chiesa era annesso l'Ospedale di San Rocco per le partorienti e le ""Celate"" (donne che partorivano nascostamente). L'ospedale fu trasferito nel 1892 e trasformato in sala concerti. L'edificio fu demolito per l'ampliamento di piazza Augusto Imperatore.

"
"M-84

L'M-84 è un carro armato da combattimento realizzato in Jugoslavia alla fine degli anni '70. Il progetto nacque dall'esigenza di adottare un nuovo carro da affiancare alla flotta di T-55: scegliendo di produrre su licenza i T-72 ed apportandovi alcune modifiche, nacque l'M-84.

L'assemblaggio finale di questo carro avveniva nella fabbrica Đuro Đaković di Slavonski Brod, con componenti provenienti da molte zone della Federazione jugoslava: telemetri laser di tipo Iskra dalla Slovenia, propulsore dalla Jugoturbina di Karlovac, pezzo da 125 mm dalla Bratstvo di Novi Travnik, ottiche dalla Zrak di Sarajevo ecc. Le principali modifiche rispetto al T-72 riguardano il sistema per la condotta del tiro e la colonnina fissa con i sensori meteorologici posta al centro della parte superiore della cupola, uno degli elementi distintivi. L'M-84 venne ordinato in 170 esemplari dal Kuwait, insieme a 15 carri comando e 15 mezzi ARV. Poco dopo l'inizio delle consegne, il paese venne invaso e 90 carri vennero consegnati d'urgenza in Arabia Saudita, alle forze del Kuwait riparate all'estero. Alcuni di questi mezzi, dopo l'arrivo degli M1 Abrams ordinati negli USA, sono stati ceduti successivamente alla Siria. Per quanto riguarda la ex Jugoslavia, questo MBT è stato estesamente utilizzato, durante la disgregazione del paese, dai vari contendenti: Serbi, Sloveni, Croati e Bosniaci musulmani. Il mezzo, come il T-72, ha palesato non pochi limiti, in particolare nel settore della protezione complessiva ma anche dell'affidabilità del propulsore e dell'elevazione massima del pezzo, soprattutto in aree montane e urbane. La Croazia ne ha proseguito la produzione, ricorrendo a cupole e altre componenti provenienti dalla Slovacchia. L'ultima versione prodotta è l'M-84A, con propulsore da 1.000HP. La Serbia ha sostituito i suoi M-84 con nuove forniture di T-72, superando i vari embarghi internazionali. Il peso dell'M-84 è di 41,5t, mentre l'M-84A ne pesa 42. Il propulsore dell'M-84 è un 12 cilindri a V da 780HP.
"
"G.P. SBS-Miasino-Mottarone

Il G.P. SBS-Miasino-Mottarone era una cronometro in salita maschile di ciclismo su strada, che si disputò in Italia, dal 2002 al 2006. Era organizzata dall'Associazione Ciclistica Arona.

Albo d'oro.
""Aggiornato all'edizione 2006.""
"
"Villafranchiano

Il Villafranchiano (dal nome della località Villafranca d'Asti) è un piano non standard usato in ambiente continentale, contemporaneo del Calabriano. Corrisponde grosso modo alla parte alta del Pliocene-parte bassa del Pleistocene.

Oltre ai ritrovamenti a Villafranca d'Asti e a quello più studiato ovvero la cava di Arboschio fraz. di Cantarana, importanti giacimenti fossiliferi del Villafranchiano sono stati trovati anche in Toscana ed in Puglia, in agro di Apricena (Foggia).

In Piemonte affiora in superficie per buona parte dell'Altopiano di Poirino.
"
"INA Assitalia

INA Assitalia S.p.A. è stata una compagnia assicurativa, operante sul mercato italiano. Negli ultimi anni appartenne al gruppo Assicurazioni Generali.

Descrizione e storia.
L'INA (""Istituto Nazionale delle Assicurazioni""), ente pubblico specializzato nel monopolio italiano delle assicurazioni sulla vita, fu creato nel 1912 con un decreto del ministro Francesco Saverio Nitti, emanato durante il Governo Giolitti IV.

La Società Assitalia (l'esatta denominazione era: ""Le Assicurazioni d'Italia, Società Anonima"") nasce invece il 25 luglio 1923. Metà del capitale sociale dell'Assitalia è posseduto direttamente dall'INA stessa e metà del capitale è posseduto da diversi gruppi assicurativi privati. Nel 1923 l'INA con l'istituzione di Assitalia S.p.A. entra nel ramo danni, dapprima in società con altri e nel 1927 da sola, rilevando l'intero pacchetto azionario.

INA-casa.
A partire dal 1949 la società promuove la INA-Casa: si stima che questo progetto abbia portato alla costruzione di 350.000 alloggi.

Privatizzazione.
Nel 1992 il governo trasforma l'INA in S.p.A. con lo scopo di privatizzare la società. Il processo di privatizzazione inizia nel 1994, con un'offerta pubblica di vendita e si conclude nel 1996, con la cessione dell'ultimo 31% del capitale sociale ancora detenuto dal Ministero del Tesoro. Negli anni il ruolo tra gli azionisti delle Assicurazioni Generali, gruppo assicurativo italiano, cresce sempre di più, finché nel febbraio 2000 INA Assitalia entra a far parte del gruppo Assicurazioni Generali. Successivamente, il 31 dicembre 2006 Generali fonde le compagnie per costituirne una sola: INA Assitalia S.p.A.

Per effetto del riassetto societario, voluto dal nuovo CEO Mario Greco, il 1º luglio 2013 le attività assicurative italiane di Assicurazioni Generali sono incorporate in INA Assitalia S.p.A.; quest'ultima a sua volta cambia denominazione in Generali Italia S.p.A. e sposta la sede legale da Roma a Mogliano Veneto. Della vecchia Compagnia rimarrà solo la dicitura nel marchio ""Generali INA Assitalia"", d'ora in poi modificato in stile ""Assicurazioni Generali"".

Palazzi e edifici costruiti dall'INA.
Molti palazzi INA sono nello stile Novecento, movimento artistico italiano nato a Milano alla fine del 1922. Alcuni sono esempi eccellenti dello stile razionalista. Altri palazzi INA sono stati invece edificati nel dopoguerra, in spazi rimasti liberi, una volta eliminate le macerie causate dai bombardamenti. Edifici provvisori, creati in occasione di fiere annuali, sono andati perduti.




INA per lo sport.
In passato l'INA Assitalia è stata sponsor di entrambe le squadre calcistiche capitoline: dal 1997 al 2002 della Roma e dal 2005 al 2007 della Lazio. Dal 1982 al 1990 il ""Seminatore d'oro"" - premio dato, con il patrocinio del CONI, al migliore allenatore delle squadre di calcio - è stato assegnato dall'INA e ha assunto la nuova denominazione ""Seminatore INA"". Ha pubblicato per molti anni l'agenda e l'annuario ""INA-Sport"". Ha sostenuto competizioni organizzate dall'Aero Club di Treviso, negli anni sessanta e settanta.


Archivio.
La costituzione dell'Archivio storico INA venne deliberata nell'aprile del 1961 in occasione delle celebrazioni per il cinquantenario della nascita dell'Istituto. A seguito della privatizzazione dell'Istituto, il 21 novembre 1992, la Soprintendenza archivistica per il Lazio dichiarò di notevole interesse storico tutta la produzione documentaria dell'INA. Ospitato presso la sede dell'istituto in via Bissolati a Roma, l'archivio storico comprende, tra l'altro, il fondo Storico Immobiliare, la cui documentazione riflette tutta l'attività edilizia dell'ente di Stato fin dalla sua costituzione (estremi cronologici: 1912 - 1992), un fondo relativo alla gestione INA-Casa (estremi cronologici: 1942 - 1964)e due fondi contenenti le carte prodotte, ricevute e utilizzate nel corso dell'attività svolta all'INA.da Bonaldo Stringher (estremi cronologici: 1912 - 1922) e Alberto Beneduce (estremi cronologici: 1912 - 1922)


"
"Stromness

Stromness è il secondo insediamento più popoloso (circa 2.000 abitanti) dell'arcipelago scozzese delle Orcadi, è situata sulla parte sud-occidentale dell'isola di Mainland circa 14 km a ovest di Kirkwall e si affaccia sulla baia di Hamnavoe presso il Hoysound, uno degli accessi alla più ampia baia di Scapa Flow. 

Stromness è il porto principale dell'arcipelago, da qui partono i traghetti che collegano le Orcadi con la Scozia (Scrabster). 

Il toponimo.
Il nome Stromness deriva dall'antico norvegese ""straumrnes"", che significa ""promontorio nella corrente o marea"", il nome della baia, Hamnavoe, deriva dall'antico norvegese ""Hamn-vagr"" ovvero baia del porto (è infatti talvolta chiamata anche ""Haven Bay"").

Storia.
Il periodo preciso del primo insediamento nell'area della baia non è certo, la Orkneyinga saga narra che nel settembre 1152 il conte Harald Maddadson, in fuga dalla persecuzione da parte dei cugini Erlend e Sweyn Asleifson, cercò rifugio nel castello di Cairston, situato sull'altro lato della baia di Hamnavoe, è plausibile che i primi insediamenti fossero infatti sul lato opposto della baia che presenta una costa più pianeggiante e approdi più agevoli. Intorno al 1620 il vescovo di Orkney fondò, nella parte occidentale della baia, l'attuale città di Stromness. 

Il porto ebbe dei periodi di attività molto intensa dall'epoca della guerra fra Inghilterra e Francia (XVII secolo) fino al 1815, quando le navi, per evitare la navigazione nel Canale della Manica, utilizzavano Stromness come ultimo porto prima di intraprendere la navigazione nell'Oceano Atlantico. Nell'area vi erano numerosi pirati, uno dei più celebri fu John Gow, nativo di Stromness le cui vicende ispirarono Walter Scott alla scrittura di ""The Pirate"".

A Stromness facevano regolare tappa anche le navi della Hudson's Bay Company nonché le flotte baleniere britanniche e del New England.
"
"PICAXE

Il PICAXE è un microcontrollore economico (basato sulla nota famiglia PIC), che può essere programmato senza l'ausilio di software costosi o programmatori esterni.

Il linguaggio sfruttato dal PICAXE è il BASIC, il cui tempo di apprendimento è di gran lunga inferiore rispetto a linguaggi come C o Assembly.

Per iniziare ad utilizzare un microcontrollore PICAXE sono sufficienti una scheda PICAXE ed un cavo di programmazione seriale.

Per quanto riguarda il software è necessaria un'installazione dell'ambiente di sviluppo ufficiale (il PICAXE Programming Editor) disponibile gratuitamente sul sito ufficiale della casa produttrice.
Attualmente la piattaforma Windows è supportata al 100%, mentre per Mac OS e Linux è disponibile un compilatore ridotto.
L'IDE include numerosi wizard che consentono di facilitare vari aspetti dello sviluppo, ad esempio:

PICAXE è un marchio registrato della Microchip Technology Inc.
I prodotti PICAXE sono distribuiti dalla Revolution Education Ltd.
Revolution Education non è in alcun modo legata a Microchip Technology Inc.

"
"À l'attaque!

À l'attaque! è un film commedia francese del 2000, diretto da Robert Guédiguian.
"
"Belve su Berlino

""Belve su Berlino (Hitler, Beast of Berlin)"" è una pellicola drammatica statunitense del 1939, prodotta da Sam Newfield, diretta da Sherman Scott e interpretata da Alan Ladd e Roland Drew.

Si tratta di una delle primissime pellicole cinematografiche di produzione statunitense a dipingere in una luce negativa i nazisti, oltre ad essere la pellicola d'esordio della ""Producers Distributing Corporation"", venne proiettato a New York con il titolo di ""Hitler, Beast of Berlin"" che venne giudicato troppo esplicito e compromettente all'epoca, dopo aver subito numerosi tagli uscì con il nuovo titolo di ""Beasts on Berlin"".
Sceneggiato da Shepard Traube e basato sul suo romanzo ""Goose Step"" il film presenta un giovanissimo Alan Ladd alle prime armi.

Trama.
La pellicola narra la storia di un gruppo di intellettuali impegnati contro il nazismo, in particolare una coppia di coniugi, Hans ed Elsa.
I due verranno scoperti dai nazisti dopo un inaspettato tradimento, ed imprigionati per essere poi deportati in un campo di concentramento, dal quale riusciranno a fuggire per trovare asilo in Svizzera prima dello scoppio della seconda guerra mondiale.
"
"Animal House (film)

Animal House (""National Lampoon's Animal House"") è un film del 1978 diretto da John Landis.

La pellicola vede la prima collaborazione tra il regista John Landis e l'attore John Belushi, che due anni più tardi daranno vita insieme a Dan Aykroyd ai ""Blues Brothers""; un rapporto troncato dalla morte improvvisa dell'attore nel 1982.

Nel 2000 l'American Film Institute l'ha inserito al trentaseiesimo posto nella lista delle migliori cento commedie americane di tutti i tempi. Nel 2001 è stato scelto per la conservazione nel National Film Registry della Biblioteca del Congresso degli Stati Uniti.

Trama.
Università di Faber, 1962. Larry e Kent, due giovani matricole, sono impazienti d'iscriversi a una delle varie confraternite (nel film dette ""fratellanze"") del college. Rifiutati dalla ""Omega Theta Phi"", composta da studenti ricchi e snob, capitanata dal cadetto militare Niedermeyer, vengono accettati dalla sgangherata ""Delta Tau Chi"", composta solo da studenti ripetenti con voti infimi e una condotta disastrosa e da cui è bandita ogni regola sociale. L'audacia della loro goliardia non conosce limiti.

La rivalità tra le due fratellanze sfocia nel grottesco, dal cavallo di Niedermeyer, ucciso dallo sparo di una pistola a salve, a ""Bluto"" che spia Mandy, compagna del rivale, la quale, fingendosi ignara, improvvisa un sensualissimo spogliarello alla finestra. Seguono una seduzione ""fraudolenta"" della figlia del sindaco e quella della moglie del rettore.

Le autorità e la fratellanza Omega decidono di accanirsi contro la Delta per farla chiudere. ""Bluto"" e i suoi compagni decidono di ribellarsi rovinando la parata di fine anno, organizzando un colpo teatrale che getterà nel ridicolo i loro nemici.

Produzione.
Per le riprese, inizialmente era stata scelta l'Università del Missouri a Columbia, fino a quando il preside della scuola Herbert W. Schooling non lesse il copione e negò il permesso di girare. Il film venne quindi girato presso l'università dell'Oregon a Eugene. Il preside dell'Università dell'Oregon a Eugene William Beaty Boyd accettò che il film fosse girato nel campus senza leggere la sceneggiatura. Nel 1967 aveva ricevuto la sceneggiatura di un film ma aveva negato il permesso di girare. Il film in questione era ""Il laureato"" e, vedendolo, gli piacque talmente tanto che decise non si sarebbe lasciato sfuggire un'altra opportunità. Così accettò subito le riprese di ""Animal House"".

Gli attori della ""Delta House"" furono portati sul set cinque giorni prima di quelli della ""Omega House"", con l'intento di facilitare la complicità nel gruppo. Per la scena in cui ""Bluto"" (Belushi) beve un'intera bottiglia di whisky in un unico sorso, l'attore Tim Matheson (Otter) racconta: «John era stupefacente, avevamo sistemato la cosa in modo tale che il whisky scorresse lateralmente alla sua bocca, attraverso un trucco ottico. Lui invece disse: ""No, lo faccio io"". Spalancò la sua gola e lo fece in un unico ciak. Pazzesco». Tuttavia, il regista John Landis, nel documentario relativo alla realizzazione del film, rivelò che la bevanda dentro la bottiglia era semplice the alla pesca.

Negli anni alcune canzoni della colonna sonora sono state sostituite 

Distribuzione.
Il film è uscito il 28 luglio 1978 nelle sale statunitensi, in Italia il 26 ottobre dello stesso anno, poi il 7 ottobre 2013 è stato rimesso nelle sale cinematografiche.

Accoglienza.
Incassi.
Il budget del film è di 3 milioni di dollari mentre l'incasso totale è di 141.600.000 di dollari.


"
"La leggenda degli uomini straordinari

La leggenda degli uomini straordinari (""The League of Extraordinary Gentlemen"") è un film del 2003 diretto da Stephen Norrington, liberamente tratto dal fumetto ""La Lega degli Straordinari Gentlemen"", ideato da Alan Moore e Kevin O'Neill per l'etichetta del primo America's Best Comics. La sceneggiatura è stata affidata a James Robinson, mentre delle musiche s'è occupato Trevor Jones ed il montaggio è stato eseguito da Paul Rebell. Il film è uscito nelle sale negli USA l'11 luglio 2003, mentre nelle sale italiane il 10 ottobre 2003.

Il film segna l'ultima apparizione cinematografica di Sean Connery prima del suo ritiro dalle scene.

Trama.
1899. Una terribile minaccia incombe sull'Inghilterra e sul mondo intero: il ""Fantasma"", un avido e misterioso criminale, intende conquistare il mondo. Questi, senza nessuna pietà, saccheggia Londra e la Germania, inscenando attacchi reciproci per far scoppiare una Guerra mondiale: a Londra fa strage di poliziotti e rapina una banca con un finto panzer tedesco, mentre in Germania un gruppo di uomini travestiti da soldati inglesi rapisce degli scienziati e fa saltare in aria con un lanciarazzi un deposito di dirigibili pieni di idrogeno. Il Servizio Segreto di Sua Maestà, allora, contatta Allan Quatermain, rifugiatosi in Africa per passarvi tranquillamente gli ultimi anni della sua vita. Un attacco ai suoi danni, con la morte di uno dei suoi amici, Nigel, e quella dei locandieri (dilaniati da una bomba piazzata in una borsa appartenente ai soldati del ""Fantasma""), convince Allan ad aderire al progetto e così fa ritorno in patria.

Qui ""M"", l'uomo che l'ha contattato, lo presenta al resto del gruppo che lo accompagnerà nella missione: il Capitano Nemo, che mette a disposizione il Nautilus; Rodney Skinner, che ha rubato la formula del siero dell'invisibilità al suo inventore, e la scienziata Mina Harker. A questi si aggiungeranno l'invulnerabile Dorian Gray e l'agente speciale americano Tom Sawyer, intervenuto in aiuto del gruppo durante un attacco da parte dalle forze del ""Fantasma"" in casa di Dorian. Mina rivelerà in quest'occasione la sua reale natura di vampira quando addenterà al collo, dissanguandolo, un uomo del ""Fantasma"" che l'aveva immobilizzata.

L'ultimo membro, il Dr. Henry Jekyll, viene catturato dopo un inseguimento per i tetti di Parigi nelle vesti del colossale e fortissimo Mr. Edward Hyde e in seguito, nel Nautilus, convinto a partecipare alla missione in cambio dell'amnistia che il governo inglese gli avrebbe concesso. Il gruppo così formato inizia ad indagare e si dirige verso Venezia, dove sembra che le forze del male dovranno fare la prima mossa. Durante il viaggio però i membri di questa eterogenea squadra iniziano a sospettarsi tra di loro, e in particolare accusano Skinner di essere un traditore. A Venezia le potenze europee si devono trovare per cercare di evitare un conflitto mondiale, e il Fantasma ha intenzione di far fallire i negoziati. Il ""Fantasma"" ha infatti già piazzato delle bombe nelle fondamenta della città, che, palazzo dopo palazzo, inizia a crollare. La squadra riesce però a fermare questo effetto domino tramite un'esplosione controllata, e così la distruzione di Venezia viene scongiurata. Allan, così, insegue il ""Fantasma"", che si rivela essere ""M"" stesso, che purtroppo fugge. A bordo del Nautilus c'è però un traditore: il vero obiettivo di ""M"" è infatti quello di rubare ai componenti della squadra i loro poteri e creare un esercito invincibile. I membri dell'equipaggio inizialmente credono che la spia sia Skinner, misteriosamente scomparso. Questa convinzione viene però smentita quando, per ordine di ""M"", il vero traditore, che si rivela essere Dorian, ucciderà Ismaele, il primo ufficiale del Nautilus, e scapperà con un ""nautiloide da esplorazione"". Diverso tempo dopo, ""M"" invia un messaggio audio al gruppo: grazie agli ultrasuoni nascosti nel messaggio stesso, farà esplodere una serie di bombe piazzate nella nave. Quanto detto avviene, il Nautilus subisce molti danni, ma nessuno resta ucciso, grazie a Mr. Hyde, che apre un boccaporto del sommergibile inaccessibile agli altri membri, facendo riemergere il Nautilus che stava affondando. Quando sembra che ormai Dorian ed M non siano più rintracciabili Skinner si mette in contatto con loro: durante il viaggio aveva intuito il tradimento di Dorian ma sapeva anche che non gli avrebbero creduto, quindi era scappato nascondendosi nel ""nautiloide da esplorazione"" che il traditore ha usato per scappare, e ora ha raggiunto con lui la fabbrica in cui ""M"" sta costruendo il proprio esercito; mediante il codice Morse invierà al Nautilus le coordinate preparandosi ad aspettarli.

In Mongolia Skinner si ricongiunge ai compagni per sconfiggere il nemico, e Allan dividerà il gruppo in più squadre di combattimento prima di giungere all'azione. Mina, per vendicare il tradimento, ucciderà Gray ponendogli davanti il suo ritratto, che raffigura un Dorian sfigurato dal tempo e dalle ferite (l'invulnerabilità di Dorian è dovuta infatti al fatto che è il ritratto, e non lui, a subire invecchiamento e danni fisici) e ridotto a uno scheletro. Una volta mostrato a Dorian, il suo aspetto e quello raffigurato nel ritratto si scambiano: il ritratto torna a mostrare un Dorian giovane e bello, mentre Dorian si trasforma in uno scheletro, che si riduce subito in polvere. Intanto Allan e Tom se la vedranno con ""M"", il cui vero nome è il professor James Moriarty. I due riescono a sconfiggerlo, ma a caro prezzo: Allan Quatermain, infatti, muore pugnalato dal professor Moriarty, che riesce a fuggire, ma Tom, grazie agli insegnamenti di Allan, riesce a uccidere il professore sparandogli alla schiena da grande distanza, vendicando così la morte dell'eroe. La scena finale ci racconta del funerale, in Africa, all'eroe vittoriano. Sono presenti tutti i membri della squadra, abbattuti dalla perdita di un eroe. Come narra la leggenda però, Quatermain è legato strettamente al ""Continente Nero"", dato che durante una delle sue avventure uno sciamano gli promise che l'Africa non avrebbe mai permesso la sua morte. Quando tutti si sono allontanati, infatti, uno stregone inizia a danzare accanto alla tomba intonando un canto, scatenando una terribile tempesta, e la terra che copre la tomba comincia a smuoversi lentamente.


"
"Regioni del corpo umano

La locuzione regioni del corpo umano identifica, nell'anatomia umana, la suddivisione topografica del corpo umano in posizione anatomica restituita ai fini descrittivi e di studio.




Assi.
Al pari dei piani esistono tre assi:
I piani e gli assi permettono di definire meglio l'orientamento dinamico.

Regioni.
Queste le principali suddivisioni in regioni del corpo umano:
"
"Sciamanesimo

Con il termine sciamanesimo (o sciamanismo) si indica, nella storia delle religioni, in antropologia culturale e in etnologia, un insieme di credenze, pratiche religiose, tecniche magico-rituali, estatiche ed etnomediche riscontrabili in varie culture e tradizioni.

Ciò premesso, occorre ricordare con Mircea Eliade che:
Origine del termine ""sciamano"".
Il termine ""sciamano"", quindi ""sciamanesimo"", entra nella lingua italiana nel 1838. La prima attestazione in lingua occidentale del termine ""schamane"" (""sciamano"") è databile al 1698, quando il mercante di Lubecca Adam Brand lo riporta nel suo diario riguardante il viaggio compiuto tra Mosca e Pechino sotto la guida del mercante olandese Evert Ysbrants Ydes.

Il termine italiano ""sciamano"", e il suo corrispettivo tedesco ""Schamane"", nonché quello inglese ""shaman"", risultano adattamenti del russo ""šaman"", a sua volta resa del tunguso šamān.

Con ogni probabilità il termine tunguso ""šamān"" è la resa in quella lingua del sanscrito ""śrāmaṇa"" o ""śrāmaṇera"", forse per mezzo di un possibile ricostruito cinese ""sha-men"".

In passato autori come Julius Nemeth e Berthold Laufer hanno ritenuto che il termine tunguso ""šamān"" (anche ""xamān"") potesse essere identico foneticamente con il turco ""xam/qam"", quindi da un ricostruito ""*sam"". Un'ulteriore etimologia, è stata proposta dallo studioso ungherese Vilmos Diószegi, per cui l'origine di questo termine sarebbe da ricercarsi nella radice tungusa ""ša""- (""conoscere""). Tutte queste seconde ipotesi sono oggi completamente abbandonate.

Altri termini per ""sciamano"" utilizzati nelle regioni siberiane e centro asiatiche.
Il termine tunguso ""šamān"" non esaurisce minimamente l'ampia gamma di termini che nelle sole regioni siberiane è utilizzato per indicare lo ""sciamano"". Inoltre anche in un medesimo gruppo linguistico i nomi utilizzati possono essere diversi.

Così, e ad esempio:

Anche un altro termine noto in questo ambito, il neologismo russo ""kamlanie"", trae origine dalla Siberia meridionale, precisamente dall'Uiguria, entrando successivamente nel turco ""qam"" e da lì a formare quel neologismo.

Problematiche della nozione di ""sciamanesimo"" e la sua storia.
Entrato nella cultura russa e in quella europea nel corso del XVIII secolo, la nozione di ""sciamano"" ha inizialmente indicato un ""ciarlatano"" che, con la pretesa di guarire o risolvere problemi, in realtà mirava a guadagni economici.

La prima attestazione di questa interpretazione la possiamo riscontrare negli appunti di viaggio (""Reise durch Sibirien von dem Jahr 1733 bis 1743"") del chimico e botanico tedesco Johann Georg Gmelin (1709-1755), il quale trascorse dieci anni in Siberia, dove egli descrisse le pratiche sciamaniche come ciarlatanerie.

Tale interpretazione riverbera anche nella ""Encyclopédie"" di Denis Diderot (1713-1784) dove lo ""sciamano"" siberiano viene così descritto:
L'imperatrice russa Caterina la Grande (1729-1796), appassionata lettrice di Diderot (l'intellettuale francese le farà visita nel 1773), dipendeva per le sue informazioni sugli ""sciamani"" siberiani anche dai suoi esploratori e cartografi, finendo per farsi interprete della valutazione russa per mezzo dell'opera teatrale da lei stessa scritta Шаман Сибирский (""Shaman Sibirsky"", ""Lo sciamano siberiano"") messa in scena nel 1786 a San Pietroburgo. Anche in questa opera dell'imperatrice russa, lo ""sciamano"" viene descritto come un ""imbroglione"" dedito a truffare i malcapitati.

Se la reazione della cultura illuminista fu improntata al disprezzo per queste forme della tradizione religiosa siberiana, accompagnata, nel caso degli interpreti di fede cristiana, dal sospetto di rapporti dello sciamano con il diavolo, in quell'epoca già si registrano le prime letture diverse, e più attente, del fenomeno sciamanista. Così l'intellettuale Aleksandr Nikolaevič Radiščev (1749-1802), esiliato dall'imperatrice in Siberia per le critiche al suo regime assolutista, ebbe modo di chiosare le pratiche sciamaniche, da lui direttamente osservate, in una lettera a un suo amico: «Questa usanza conosciuta come sciamanesimo è considerata dalla gente comune come un modo per avere rapporti con il diavolo e spesso come una forma di truffa mirata a ingannare la fiducia degli spettatori. Io vedo in questo rituale solo un mezzo per manifestare dei sentimenti verso il riconosciuto potere onnipotente, la cui grandezza appare nelle più piccole cose».

Gli intellettuali romantici, come Johann Gottfried Herder (1744-1803), difesero lo sciamanesimo siberiano intendendolo come espressione poetica, frutto di personalità creative.

La figura dello sciamano.
Secondo queste società, in ultima istanza, erano gli spiriti ultraterreni a determinare la sorte e gli avvenimenti terreni; ogni problema poteva perciò essere risolto solo da qualcuno che avesse la capacità ed i mezzi per entrare in contatto con tali spiriti, affrontando un ""viaggio"" ultraterreno nel loro mondo, trovando lì la soluzione ai problemi. Questo è lo sciamano, un ""ponte"" tra il mondo terreno e quello ultraterreno.
Secondo la cultura sciamanica, non si può diventare sciamani per scelta o per semplice iniziazione, ma si deve ricevere una ""chiamata"" da parte degli ""spiriti"" e a questa chiamata non si può rispondere negativamente. Detto ciò, è comunque possibile che alcune culture prevedano un qualche tipo di iniziazione per lo sciamano. Per chi la riceve, la ""chiamata"" è spesso un dramma: essa ne sconvolge la vita e ne mina seriamente la stabilità e l'integrità fisico-psichiche; il chiamato ne farebbe volentieri a meno. Tuttavia, il non accettare, sempre secondo la tradizione sciamanica, avrebbe conseguenze molto più gravi, che potrebbero portarlo fino alla follia ed alla morte.

La figura dello sciamano nasce nelle società ""primitive"" con lo scopo di risolvere problematiche di base per la sopravvivenza di qualsiasi società, ovvero:
Generalmente nello sciamanesimo classico, gli sciamani sono di sesso maschile, ma esistono anche sciamani di sesso femminile ed il loro numero aumenta man mano che ci si avvicina ai gruppi sedentari, soprattutto nelle società agricole e contadine (p. es. Uzbeki e Tagiki, ma anche Estremo Oriente e Sudest asiatico). Il loro ruolo però è generalmente più marginale rispetto a quello degli sciamani maschi perché, sempre secondo la tradizione sciamanica, il ""viaggio"" dello sciamano di sesso maschile sarebbe di ben più ampio respiro, avrebbe un raggio d'azione molto più vasto e la sua azione sarebbe molto più potente. Le sciamane (dove esistono) sarebbero invece generalmente più ""specializzate"" in quelle cure che prevedono l'uso dell'erboristeria.
Lo sciamano, diversamente da quanto succede per il sacerdote o il re, non deriva da un'istituzione, ma ha base empirica, possiede facoltà innate o trasmesse e, a differenza invece dello stregone-medico, ha un comportamento di carattere estatico, in trance è ponte fra le energie spirituali e quelle terrene, un canale della volontà divina e delle forze della natura che mette a disposizione dell'umanità attraverso l'amore e la comprensione. Durante l'estasi si impadronisce di lui una forza (che può essere concepita sia dinamicamente come impersonale, sia animisticamente come spirito o demone): con questo aiuto lo sciamano influisce sulla vita dei compagni. Il legame fra lo sciamano e il potere che lo invade è molto stretto, perde la sua personalità e diventa temporaneamente l'""altro"". Sciamani dell'America settentrionale e della Groenlandia portano maschere proprio per sottolineare questo significato. Non sempre tutto questo viene sentito come un dono ma anche temuto come la morte, per la sua potenza.

Aspetto significativo della ""cura"" nella credenza sciamanica è che la guarigione è sia fisica che psichica.

Parte della psichiatria moderna attribuisce le eventuali guarigioni ad ipnosi o autoipnotismo o anche ad ipnotismo collettivo. Gli strumenti musicali, per esempio, con il frastuono violento che spesso accompagna queste pratiche, ""strappano"" il guaritore ed il paziente dalla loro solita esistenza, con funzione terapeutica.

Diffusione.
Lo sciamanesimo, originariamente legato alle culture di cacciatori-raccoglitori, appare diffuso quasi ovunque nel mondo, dall'Australia alle Americhe, con caratteristiche comuni presso le società di coltivatori di Melanesia e Nuova Guinea e nelle zone delle grandi civiltà dell'antichità, come quella cinese, le grandi civiltà del Mediterraneo, quelle mesoamericane e andine. Presso le grandi civiltà è possibile che sia originariamente esistito, ma che poi sia stato rimosso.

In Africa raramente si utilizza il termine ""sciamanesimo"" per identificare gli ""operatori"" del mondo magico. Secondo Eliade lo sciamano è colui che controlla gli spiriti e che, attraverso il “viaggio” visita il regno dell'Oltremondo. Al contrario la possessione presente nei rituali africani rende l'uomo controllato dagli spiriti che, proprio al contrario della pratica sciamanica, vengono loro a visitare gli uomini. Nonostante quanto detto, non è facile individuare una netta differenza tra possessione e pratiche sciamaniche. Gilbert Rouget afferma che la classificazione di Eliade è troppo rigida e esistono tutta una serie di casi intermedi. Secondo Shefferman anche se lo sciamano domina gli spiriti essi spesso parlano per bocca dello sciamano, danzano con il suo corpo e, in molte tradizioni ne fanno addirittura cambiare sembianze in animale.

Del resto, ricorda Richard Noll lo sciamano prima di essere tale, nelle tradizioni tunguse è un “malato”, ovvero un posseduto dagli spiriti. Nelle pratiche africane, proprio come nelle tradizioni sciamaniche, gli spiriti sono “chiamati” dalle danze, dal suono di tamburi, da canti, incensi e libagioni. Dunque forme di sciamanesimo possono essere considerate presenti anche nel Vecchio Continente.

Sepolture in caverne del nord dell'Iraq, a Shanidar, datate 150.000 anni fa, come petroglifi di 7.000 anni fa del Nord America, recano tracce di riti sciamanici. Particolarmente radicato appare invece in Asia, specialmente in Siberia, dove non c'è o è stata minima la sovrapposizione di altre culture; lo sciamanesimo siberiano è pertanto considerato dagli studiosi quello classico, il meno ""contaminato"" da altre culture.

Sappiamo che lo Stretto di Bering, spesso ghiacciato, era l'itinerario seguito dai cacciatori del paleolitico (homo sapiens sapiens) per penetrare nel continente americano; dal sud-est dell'Asia penetrano fino in Australia, 53.000 anni prima della nostra era e gli attuali aborigeni sono i diretti discendenti.
Pratiche sciamaniche si ritrovano quasi ovunque: presso i Ciukci, gli Inuit, gli Yupik, i Samoiedi, i Cumani, i Tartari e i Mongoli, i Buriati, i Daigate del Borneo, in Oceania, nel Sud-Est Asiatico, in India, Tibet, Giappone e nel continente americano ma si hanno anche forme più ""raffinate"" come presso gli Yoag Indiani, oppure i Berserkr germanici che infuriano durante le battaglie o addirittura gli eroi invasati dallo spirito di Jahvè nell'antico Testamento (Gedeone e Saul che è poi messo fra i profeti).

Riti sciamanici avevano continuato ad essere praticati nel corso della storia in Cina: la loro presenza è confermata dalle fonti storiche Han, secondo cui numerosi sciamani che abitavano il territorio cinese nel III secolo a.C. erano invitati dagli imperatori per la costruzione di altari e templi nella capitale. Nonostante l'ostilità dei funzionari di corte essi mantennero un ruolo importante per oltre un millennio fino all'emanazione di un editto del 1023 che rimandava gli sciamani nelle loro province d'origine, decretando l'abbattimento dei loro altari; in un'epoca in cui lo Stato si era ormai completamente confucianizzato lo sciamanesimo venne abolito dalla corte, continuando però ad essere praticato a livello popolare fino ai giorni nostri, seppur con una estensione molto minore.

Gli indigeni della Nuova Guinea, sotto l'effetto di alcune sostanze psichedeliche, erano convinti di entrare in contatto con i parenti defunti: il problema che sorgeva era che un morto tornato tra i vivi cambiava il proprio carattere, così da buono sarebbe potuto divenire cattivo e viceversa; questo cambiamento era alla base dei riti funerari, tesi a prevenirlo o ad assecondarlo. I Roro della Nuova Guinea inscenavano una strana cerimonia per richiamare al villaggio gli spiriti dei morti, considerandoli loro alleati.

Esistono diverse teorie per spiegare la diffusione quasi globale dello sciamanesimo, le principali sono:
Probabilmente (come spesso accade) il giusto sta nel mezzo e cioè che tutte e tre le teorie sono valide e non incompatibili, quindi si possono integrare tra loro.

Elementi fondamentali caratterizzanti.
Secondo l'antropologia ufficiale, gli elementi fondamentali caratterizzanti dello sciamano, comuni a tutti i luoghi ove la credenza sciamanica si sia diffusa e pressoché identici dall'Australia alle Americhe, all'Asia, sono:

Neo sciamanesimo e ""sciamani di plastica"".
Il movimento New Age si è di recente sincreticamente appropriato di idee prese dallo sciamanesimo, come anche di credenze e pratiche di religioni orientali e di una gran varietà di culture indigene.
Esistono pure, in circoli esoterici ed occultistici, legati anche a movimenti neopagani del Nord Europa, altri tentativi moderni di reinvenzione dello sciamanesimo.

Come negli altri casi, anche nel caso dello sciamanesimo, le culture che praticano originariamente queste tradizioni, molto spesso condannano il movimento New Age e gli altri movimenti per l'uso non corretto, superficiale e frainteso che fanno delle loro pratiche tradizionali e dei termini; e li chiamano, in senso dispregiativo, ""sciamani di plastica"" esattamente come riportato anche da una proclamazione avvenuta il 9 marzo 2003 del capo indiano Lakota, Arvol Looking Horse relativamente appunto al binomio indiano e new age dove per pensiero indiano si intende cultura e spiritualità.




"
"IP - Italiana Petroli

IP - Italiana Petroli S.p.A. era un'azienda petrolifera italiana, con sede a Genova, che ora è un marchio dell'Api.

Storia.
IP - Italiana Petroli S.p.A. nasce a Genova nel 1974 dall'acquisizione da parte dell'Eni delle attività italiane della Shell, inizialmente con la denominazione Industria Italiana Petroli S.p.A.

Dal 1974 alla fine degli anni novanta era la seconda realtà italiana nella distribuzione e commercializzazione di prodotti petroliferi.

Nel 1999 la IP - Italiana Petroli viene fusa per incorporazione in Agip Petroli (poi a sua volta incorporata in Eni).
A seguito dell'incorporazione avviene uno scambio di distributori tra i due marchi dell'Eni, con il passaggio al marchio Agip dei punti vendita IP più redditizi (per vendite e caratteristiche strutturali) e contemporaneo passaggio al marchio IP dei punti vendita Agip meno redditizi (basse vendite e caratteristiche strutturali minimali). In seguito Agip vende i punti vendita ex-Agip, ora con il marchio IP, a pacchetti ad operatori indipendenti, detti retisti, con il vincolo di convenzionarli con il marchio IP.

A maggio 2002 con lo strumento della cessione del ramo d’azienda, Eni decide di ricostituire una nuova IP che può contare su circa 3.000 punti vendita, di cui circa 200 di proprietà, mentre i restanti sono convenzionati. In termini di quota mercato la nuova IP si colloca quasi al 7%. L'Eni ricrea così la IP - Italiana Petroli S.p.A.

Alla fine del 2004 Eni mette in vendita tramite bando la IP - Italiana Petroli e nei primi mesi del 2005 Api S.p.A. acquista la IP per 189 milioni di euro.

Il 6 settembre 2005 viene formalizzato il passaggio dall'Eni all'Api. Nel 2012 IP - Italiana Petroli S.p.A. viene fusa per incorporazione nell'Api, e in seguito tutti i distributori Api prenderanno il brand ""IP GRUPPO api"".
"
"Kull di Valusia

Kull di Atlantide, chiamato anche Kull di Valusia o Kull il Conquistatore, è un personaggio immaginario di storie fantasy ideato dallo scrittore Robert E. Howard. Kull condivide lo stesso creatore con Conan il barbaro, Solomon Kane e Bran Mak Morn.

La prima apparizione di Kull è stata ""Il regno fantasma"" ""(The Shadow Kingdom)"", nella rivista ""Weird Tales"" (agosto 1929).

Kull è stato impersonato sul grande schermo dall'attore Kevin Sorbo nel film del 1997 ""Kull il conquistatore"".

Personaggio.
Kull nasce nell'Atlantide pre-cataclisma nel 20.000 a.C., quando Atlantide è comandata da tribù barbare. Ad est di Atlantide si trova l'antico continente di Thuria, diviso fra parecchi regni civilizzati, tra cui si trovano Commoria, Grondar, Kamelia, Thule e Verulia. Il più potente tra questi è Valusia. Ad est di Thuria erano ubicate le isole di Lemuria, che erano le vette del continente sommerso di Mu.

Racconti di Kull.
I racconti del ciclo di Kull sono circa dieci. Vengono qui presentati secondo un ordine cronologico stabilito da Lin Carter:


"
"Rhus coriaria

Il sommacco siciliano (""Rhus coriaria"" L.) è una pianta appartenente alla famiglia delle Anacardiaceae.

Descrizione.
È un arbusto deciduo, che può raggiungere altezze fino a 3 metri. Ha foglie pennate, lunghe 10-20 centimetri, con bordo seghettato. I fiori, di colore giallo-verdastro, sono riuniti in pannocchie. Fiorisce in maggio-agosto.
I frutti, sono drupe di colore rosso-bruno; sono velenosi se consumati freschi.

Distribuzione e habitat.
Questa specie è diffusa prevalentemente in Europa meridionale e in Medio Oriente.
In Italia è abbastanza diffusa, dal livello del mare sino fino a 800-1000 m di altitudine, spesso come relitto di antiche colture. In Sicilia è diffusa specialmente nelle province di Palermo e di Trapani.

Usi.
Culinario.
I frutti, raccolti prima che giungano a maturazione e fatti essiccare, una volta tritati danno vita a una spezie dal sapore acidulo, simile al succo di limone, quasi sconosciuta in occidente ma particolarmente usata nella cucina vicino e mediorientale: Libanesi e Siriani la usano per insaporire il pesce; Iracheni e Turchi la aggiungono alle insalate; Iraniani e Georgiani ci condiscono il kebab.
Ideale con lenticchie, ripieni per il pollo, cipolle e salse di yogurt.<br>
Se ne ricava il succo immergendo i semi triturati in acqua per venti minuti (circa 1 dL d'acqua ogni 35 grammi di semi), quindi si scolano e si strizzano.

Salutistico.
Questa spezie ha un potere antiossidante (ORAC) tra i più elevati in assoluto, un indice di valore 312400, circa 73 volte più potente di una mela, che notoriamente viene considerata un ottimo antiossidante.
Nei paesi mediorientali se ne prepara una bevanda acidula che si somministra per la cura dei lievi disturbi di stomaco.

Pelletteria.
Un tempo dalla corteccia e dalle foglie della pianta si estraevano i tannini impiegati in tintoria e nel processo di concia delle pelli.


"
"Kull

"
"Marco Presta

Biografia.
Ha conseguito la maturità classica al Liceo ginnasio statale Augusto di Roma. Diplomato all'Accademia d'Arte Drammatica ""Silvio D'Amico"", ha lavorato in teatro con Luca Ronconi, Aldo Trionfo e Andrea Camilleri per poi approdare alla radio. Insieme ad Antonello Dose dal 1995 è infatti autore e conduttore della popolare trasmissione radiofonica ""Il ruggito del coniglio"", vincitrice di importanti premi nazionali, quali il premio Flaiano, il premio Satira Politica a Forte dei Marmi, il premio Aristofane, il premio Bordighera Città dell'Umorismo, il premio Fregene, il Premio simpatia in Campidoglio e numerosi altri.

In televisione ha lavorato come sceneggiatore televisivo, per Rai 1, per le serie televisive ""Un medico in famiglia"", con protagonisti Giulio Scarpati e Lino Banfi, e ""Pazza famiglia"", con Enrico Montesano. Come autore e presentatore ha realizzato, insieme all'amico e collega Antonello Dose, ""Dove osano le quaglie"", trasmissione televisiva andata in onda per tre edizioni su Rai 3 il sabato sera, e ""Buono Domenico"", trasmissione in onda su Radio 2 la domenica mattina. Nel 1997 ha inoltre partecipato, con Dose, al programma televisivo ""Giochi senza frontiere"", condotto da Maria Teresa Ruta. Dal 2012 collabora ai testi di Luciana Littizzetto a Che tempo che fa.

Come autore ed attore teatrale, in questi ultimi anni, è protagonista di diversi spettacoli, alcuni in collaborazione con Chiara Noschese e Fabio Toncelli andati in scena al teatro Vittoria di Roma, tra cui ""Scorretto"", ""Abbiamo due ore di vantaggio"" e ""L'ultimo italiano"". Nel 2014 ha scritto la commedia ""Anche se sei stonato"" con Max Paiella e Attilio Di Giovanni andata in scena al teatro Olimpico. Nel 2017 scrive e va in scena con ""Zombie,"" sempre insieme a Max Paiella.

È inoltre autore di libri editi Giulio Einaudi Editore, tra cui ""Il paradosso terrestre"", una raccolta di racconti surreali e divertenti, e ""Un calcio in bocca fa miracoli"", il suo primo romanzo, di cui protagonista è un ""uomo anziano"" che racconta in prima persona e in chiave satirica le ""libertà"" che l'età gli concede, ""Il piantagrane, L'allegria degli angoli"" e ""Accendimi"". Ha lavorato anche come sceneggiatore al film ""Opopomoz"" di Enzo D'Alò.

Dal 2014 interviene con dei contributi satirici al programma televisivo ""Petrolio"" condotto da Duilio Giammaria.






"
"Heraion alla foce del Sele

L'Heraion alla foce del Sele o tempio di Hera Argiva è un antico santuario della Magna Grecia dedicato alla dea Era, situato in origine alla foce del fiume Sele, a circa 9 km dalla città di Paestum, nell'odierno comune di Capaccio Paestum.

Il santuario si trova ora a circa 1,5 km dall'attuale linea di costa, a seguito dell'avanzamento di quest'ultima, rispetto all'antica collocazione, per il deposito dei sedimenti alluvionali portati dal fiume.

Fonti storiche.
L'esistenza del santuario è testimoniata da fonti storiche che, per lungo tempo, sono rimaste prive di alcun riscontro nella realtà. Strabone colloca il santuario di ""Hera Argiva"" al confine settentrionale della Lucania, sulla sinistra idrografica del fiume Sele, a 50 stadi dalla città pestana e ne attribuisce la fondazione a Giasone durante la spedizione degli Argonauti. Lo stesso santuario viene collocato da Plinio il Vecchio sulla sponda opposta del fiume. Una simile imprecisione, consueta nell'opera dello scrittore latino, avrà l'effetto di offuscare il dato storico rendendone problematico il ritrovamento dei resti.

Storia.
Il santuario fu fondato agli inizi del VI secolo a.C. dai greci provenienti da Sibari e dedicato alla dea Hera Argiva, protettrice della navigazione e della fertilità.

Inizialmente vi si doveva svolgere un culto all'aperto, in un'area sacra dotata di un altare e delimitata da portici, destinati all'accoglienza dei pellegrini.

Alla fine del VI secolo si ebbe la costruzione di un grande tempio, probabilmente ottastilo (con otto colonne sulla facciata) e periptero. Insieme furono costruiti, davanti ad esso, a una certa distanza, due altari monumentali.

Dopo l'arrivo dei Lucani, alla fine del V secolo a.C., si ebbe il momento di massima fioritura del santuario, con la costruzione di nuovi edifici che riutilizzarono i materiali di quelli più antichi: un nuovo portico e, accanto, un edificio per riunioni. Ad una certa distanza venne edificato inoltre un edificio quadrato in cui sono state rinvenuti numerosi pesi da telaio e dove si è ipotizzato che le fanciulle da marito tessessero il peplo per la statua di culto, offerto alla dea con una processione annuale. Qui è stata trovata una statua in marmo di Hera, seduta in trono e con in mano un melograno.

Nel 273 a.C. l'area fu conquistata dai Romani che vi fondarono la colonia di Paestum. L'edificio per la tessitura fu distrutto e costruito un recinto intorno all'area sacra.

Il santuario sopravvisse fino al II secolo d.C., in una progressiva decadenza, finché, anche a seguito all'impaludamento della zona, si perse gradualmente ogni forma di memoria della sua ubicazione.

Il culto di Hera sopravvisse successivamente in forme cristiane con la ""Madonna del Granato"", il cui culto, nell'omonimo e vicino santuario, riprende la raffigurazione di Hera con il melograno.

Il santuario venne rimesso in luce dagli scavi degli archeologi di Umberto Zanotti Bianco e Paola Zancani Montuoro, tra il 1934 e il 1940.

Ciclo scultoreo delle metope.
Negli scavi sono state rinvenute circa settanta metope con raffigurazioni scolpite in arenaria locale.

Circa quaranta appartengono a un ciclo più antico (seconda metà del VI secolo) e dovevano decorare edifici oggi non più riconoscibili. Le metope di questo ciclo raffigurano episodi del mito delle dodici fatiche di Eracle e del ciclo Troiano, ma anche di Giasone e di Oreste. Sono scolpite abbassando il fondo all'esterno della linea di contorno delle figure: in questo modo, la parte in rilievo rimane molto piatta. Questo indicherebbe che la raffigurazione, nei suoi particolari, era probabilmente completata dal colore.

Il ciclo più recente, di circa 30 metope, raffigura invece delle fanciulle danzanti, rese a bassorilievo.

Le metope sono collocate nel Museo archeologico nazionale di Paestum, sorto, nel 1952, proprio attorno a questi ritrovamenti. La loro collocazione museale riprende la presumibile struttura del tempio a cui erano state inizialmente attribuite. Tuttavia occorre dire che né l'interpretazione dei cicli narrativi né la collocazione, trovano concordia unanime tra gli studiosi.

Per Roland Martin le 38 metope del ciclo più antico (seconda metà del VI secolo a.C.) dovevano decorare un ""Thesauros"" (cappella votiva), con pianta rettangolare e facciata dorica con due colonne ""in antis"". Il capitello delle colonne doriche, sottolineato alla base dell'echino con due filetti distaccati, contrastava con i capitelli ionici delle ante; questi ultimi, quasi elementi applicati alle estremità del muro, presentano un corpo principale che si svasa per reggere uno spesso abaco decorato con palmette e fiori di loto, mentre la base è sottolineata da un piccolo meandro. Il fregio dorico, privo di funzioni architettoniche, era posto davanti agli elementi in legno che sorreggevano il tetto. I triglifi, fortemente aggettanti come nel Tempio C di Selinunte, sono larghi quasi quanto le metope. Le intaccature visibili nella parte posteriore delle metope mostrano che queste ultime furono inserite tra i triglifi dopo la messa in opera delle travature in legno.

I doni votivi.
Gli scavi del santuario hanno inoltre restituito una grande quantità di doni votivi (per lo più statuette in terracotta raffiguranti la dea), che dopo qualche tempo venivano ritualmente seppelliti: un primo deposito era stato realizzato nei pressi del tempio ed era costituito da cinque fosse rivestite da lastroni in pietra e con coperchio pure in pietra. Delle tracce di bruciato si riferiscono ai sacrifici offerti all'atto del seppellimento e i materiali depositati vanno dal VI al II secolo a.C.

È stata inoltre rinvenuta una seconda grande fossa, con circa seimila oggetti tra statuette in terracotta e piccoli oggetti in bronzo databili tra il IV e il II secolo a.C. (ma con alcune monete del II secolo d.C., in piena epoca romana imperiale).

Gran parte dei doni votivi sono visibili sul sito stesso del santuario, nel ""Museo narrante del santuario di Hera Argiva alla foce del Sele"", ospitato in una masseria ristrutturata (""masseria Procuriali"")


"
"Steven Pinker

Citato come uno degli intellettuali più influenti da varie riviste, Pinker ha ricevuto premi dalla American Psychological Association, dall'Accademia nazionale delle scienze, dalla Royal Institution e dall'American Humanist Association. Inoltre, serve nel consiglio di redazione di diverse riviste scientifiche e nel comitato consultivo di varie istituzioni accademiche. Partecipa frequentemente ai dibattiti pubblici che riguardano la scienza e la società.

Biografia.
Pinker è nato e cresciuto in una famiglia ebraica della classe media. I suoi nonni emigrarono dalla Polonia e dalla Bessarabia in Canada nel 1926. Suo padre Harry, un avvocato, lavorò inizialmente come rappresentante di una ditta di costruzioni, mentre sua madre Roslyn fu dapprima una casalinga, per poi diventare consulente scolastica e infine vicepreside di scuola superiore. Ha due fratelli minori. Suo fratello Robert è un analista politico per il governo canadese, mentre sua sorella, Susan Pinker, è una psicologa e scrittrice. Pinker sposò Nancy Etcoff nel 1980, da cui divorziò nel 1992; successivamente, sposò Ilavenil Subbiah nel 1995, ma il matrimonio finì nel 2006. La sua terza moglie, che sposò nel dicembre 2007, è la scrittrice e filosofa Rebecca Goldstein. Pinker ha due figliastre, acquisite con l'ultimo matrimonio: la scrittrice Yael Goldstein Love e la poetessa Danielle Blau.

Pinker si diplomò al college Dawson nel 1973. Si laureò in psicologia all'Università McGill nel 1976 e ottenne il dottorato di ricerca in psicologia sperimentale ad Harvard nel 1979 sotto Stephen Kosslyn. Per un anno condusse ricerca scientifica al Massachusetts Institute of Technology (MIT) e dopodiché divenne assistente universitario prima ad Harvard e poi all'Università di Stanford. Dal 1982 al 2003, Pinker ha insegnato al ""Department of Brain and Cognitive Sciences"" del MIT, dal 1985 al 1994 è stato co-direttore del ""Center for Cognitive Science"", per poi diventare, dal 1994 al 1999, direttore del ""Center for Cognitive Neuroscience"", prendendo un anno sabbatico all'Università della California a Santa Barbara, nell'anno accademico 1995-96. Dal 2003, è professore ""Johnstone Family"" di psicologia ad Harvard; dal 2008 al 2013 gli è stato assegnato il titolo di professore ""Harvard College"" come riconoscimento della sua passione per l'insegnamento. Inoltre, tiene lezioni come professore a contratto al ""New College of the Humanities"", un college privato di Londra.

Opinioni.
Di famiglia ebraica, all'età di tredici anni ha abbracciato l'ateismo, una posizione che lui vede come sostenibile da un punto di vista empirico. Riguardo alle sue origini familiari, Pinker ha dichiarato che varie volte si è sentito culturalmente ebreo, pur non essendolo mai stato da un punto di vista religioso.

Da adolescente si considerava anarchico, finché non assistette ai disordini che seguirono a un attacco della polizia durante la rivolta di Murray-Hill a Montréal il 17 ottobre 1969. Pinker si identifica come femminista di uguaglianza, che lui definisce come dottrina morale sull'equo trattamento che non pone vincoli alle questioni empiriche, aperte in biologia e psicologia. Ha reso noto il risultato di un test condotto sul proprio orientamento politico, che lo collocherebbe in una posizione né di destra né di sinistra, ma più vicina al liberalismo che all'autoritarismo.

Forte sostenitore della psicologia evoluzionista e della teoria computazionale della mente, ha scritto diversi saggi di divulgazione scientifica sulla mente e sul linguaggio. La sua attività di ricerca scientifica si concentra sulla percezione sulla psicolinguistica e in particolare sulle immagini mentali, sul riconoscimento delle forme, sull'attenzione visiva, sullo sviluppo del linguaggio dei bambini, sui fenomeni regolari e irregolari nel linguaggio, sulle basi neurali delle parole e della grammatica e sulla psicologia della cooperazione e della comunicazione.

Pinker sostiene che la facoltà umana del linguaggio è un istinto, un comportamento innato modellato dalla selezione naturale e adattato alle esigenze comunicative dell'uomo. Nei suoi libri divulgativi, ""L'istinto del linguaggio"", ""Come funziona la mente"", ""Tabula rasa"" e ""Fatti di parole"", vengono descritti gli aspetti del campo della psicolinguistica e delle scienze cognitive, e vengono riportati resoconti della sua stessa attività di ricerca. Nel saggio ""Il declino della violenza"", Pinker porta avanti l'idea che la violenza nelle società umane è, in generale, costantemente diminuita con il tempo e identifica sei cause principali per tale declino. Sulla stessa lunghezza d'onda, nel 2018 pubblica ""Enlightenment Now"", un saggio in cui utilizza i dati statistici attuali per provare che il benessere umano è aumentato notevolmente negli ultimi tempi grazie a valori Illuministi come la scienza, la ragione e l'umanesimo; allo stesso tempo sostiene che questi valori siano attualmente minacciati da alcune tendenze moderne non razionali come il fondamentalismo religioso, il politicamente corretto e il postmodernismo.

"
"Antonello Dose

Biografia.
Antonello Dose nasce nel 1962 a Palmanova in provincia di Udine da genitori di Gonars e si trasferisce a pochi mesi con la famiglia a Roma dove vive e lavora. Nel 1981, pochi giorni dopo il diploma di maturità scientifica, inizia a studiare come attore nel campo dell'Antropologia teatrale prima all'I.S.T.A di Eugenio Barba e poi presso il Centro per la Sperimentazione e la Ricerca Teatrale di Pontedera. Lasciata Pontedera recita in teatro con Luca Ronconi e nel cinema con Marco Bellocchio. Nella seconda metà degli anni ottanta inizia professionalmente l'attività di autore assieme a Marco Presta con il quale scriveva e lavorava fin dai primi anni del Liceo. I due collaborano con Enrico Vaime alla realizzazione di testi teatrali e televisivi, tra cui un Festival di Sanremo. Scrivono per Fabio Fazio, Enrico Montesano, Tullio Solenghi e Simona Marchini.

In coppia con l'amico e collega Marco Presta svolge una intensa attività radiotelevisiva. Dal 1992 collabora con RadioRAI come autore e conduttore di programmi come: ""Effetti collaterali"" (1992-'93), ""Chidovecomequando"" (1993-'94), ""Tira imbecille"" (per i mondiali di calcio del 1998), ""Buono Domenico"" ('97, varietà domenicale), speciali da San Remo e Miss Italia. Dal 2 ottobre 1995 è autore e conduttore della seguitissima trasmissione radiofonica ""Il ruggito del coniglio,"" vincitrice di importanti premi nazionali, quali il premio Flaiano, il premio Satira Politica a Forte dei Marmi, il premio Aristofane, il premio Bordighera Città dell'Umorismo, il premio Fregene, il Premio simpatia in Campidoglio e numerosi altri. Nel 1997 ha partecipato al programma televisivo ""Giochi senza frontiere"", condotto da Maria Teresa Ruta. Nel 2004 nel 2005 e nel 2006 conduce ""Dove osano le quaglie"" per Rai3.

Il binomio ""Dose & Presta"" ha lavorato come sceneggiatore televisivo, per Rai1, nel noto serial Un medico in famiglia e in ""Pazza famiglia"", rispettivamente con protagonisti Lino Banfi ed Enrico Montesano. Per il cinema hanno sceneggiato Anche i commercialisti hanno un'anima di Maurizio Ponzi e scritto i dialoghi del film di animazione ""Opopomoz"" di Enzo D'Alò. Sono autori di alcuni libri ispirati dal loro lavoro radiotelevisivo e cinematografico. Dal febbraio del 2003 scrivono la rubrica domenicale di satira e di costume sulla prima pagina del quotidiano ""Il Messaggero"": ""Domenica Aperto"" (2003-2007); ""È lunedì, coraggio"" (dal 2007 fino al 2013)

È co-fondatore del gruppo Arcobalena che, all'interno del movimento religioso buddista Soka Gakkai, riunisce le persone LGBTQ.

In coppia con Marco Presta conduce una rubrica satirica all'interno di ""Unomattina"" su Rai1 in collegamento video con Francesca Fialdini.

Nel 2017 pubblica il libro ""La rivoluzione del coniglio"" (Mondadori) dove racconta la sua vita e di come ha incontrato ed abbracciato il Buddismo di Nichiren Daishonin all'interno della Soka Gakkai Internazionale.

"
"Jean Alavoine

Professionista dal 1908 al 1925, era soprannominato ""Le Gars Jean"", vinse diciassette tappe al Tour de France.

Carriera.
Corse per la Peugeot e per la Alcyon-Dunlop. Fu due volte campione francese, nel 1909 e nel 1920.

Si distinse in particolare al Tour de France cui partecipò undici volte tra il 1909 ed il 1923, vincendo 17 tappe e concludendo quattro volte sul podio: terzo nel 1909 e 1914, secondo nel 1919 e 1922. Partecipò una sola volta al Giro d'Italia nel 1920 riuscendo ad aggiudicarsi due tappe e classificandosi al terzo posto, risultando pertanto il primo transalpino a salire sul podio della corsa rosa.

Conclusa la carriera ciclistica si dedicò alla politica, candidandosi alla Camera nel collegio di Versailles.

Morì in un incidente stradale durante una corsa per vecchie glorie.











"
"Corno Grande

Il Corno Grande (2912 m s.l.m.) è la cima più alta del massiccio montuoso del Gran Sasso d'Italia e degli Appennini continentali. È situata nell'appennino centrale abruzzese all'interno del territorio dei comuni di Pietracamela e Isola del Gran Sasso d'Italia (TE), all'interno del parco nazionale del Gran Sasso e Monti della Laga, a sud del Corno Piccolo, da cui è separato dal ""Vallone delle Cornacchie"".

Descrizione.
Di conformazione geomorfologica simile a quella dei gruppi alpini dolomitici, sia pur formato in buona parte da rocce calcaree, è composto da quattro vette o sottocime interamente comprese nella provincia di Teramo:

La parete est della Vetta orientale (localmente conosciuta come ""il Paretone""), visibile nella foto a lato, è aspra, rocciosa e incombe con un dislivello di circa 2000 m sulle dolci colline teramane. Sul versante settentrionale, a una quota compresa tra i 2650 m e i 2850 m si estende il ghiacciaio del Calderone, il ghiacciaio più meridionale d'Europa. Sul versante meridionale a quota 2650m circa è posto ""Bivacco Bafile"", ai piedi del versante occidentale in zona Campo Pericoli è posto il Rifugio Garibaldi, mentre tra Corno Grande e Corno Piccolo nel ""Vallone delle Cornacchie"" è posto invece il Rifugio Carlo Franchetti.

La vista dalla cima spazia a 360° su tutte le altre cime del Gran Sasso d'Italia, su gran parte dell'Italia centrale, il mar Adriatico e gli altri grandi massicci e gruppi appenninici (Terminillo, Monti Sibillini, Monti della Laga, Maiella, Velino-Sirente, Monti Marsicani).

Il 22 agosto 2006 nella parete nord-est (il ""paretone""), a causa di normali processi erosivi, si è verificata una frana di grandi dimensioni (da 20.000 a 30.000 m³ di roccia si sono distaccati dal quarto pilastro), senza conseguenze sull'incolumità pubblica.

Prima ascesa.
Nel XVI secolo Francesco De Marchi notò con interesse il Gran Sasso, come racconta nella sua ""Cronaca"" e dopo trent'anni di attesa, alla veneranda età di 69 anni Francesco De Marchi compie la prima scalata della cima.

Accompagnato dal milanese Cesare Schiafinato e da Diomede dell'Aquila, nell'agosto del 1573 De Marchi si recò ad Assergi («Sercio») alla ricerca di qualche montanaro che avesse potuto fargli da guida. Individuò un cacciatore di camosci, Francesco Di Domenico, che aveva già scalato la cima e che si aggregò volentieri. Volle reclutare anche due fratelli, Simone e Giovampietro Di Giulio, e «a preghi e premi» li convinse a fargli da portatori. Così, il 19 agosto 1573, con non poco sforzo, in cinque ore e un quarto, fu raggiunta la cima del Corno Grande (che lui chiamava il «Corno Monte»): «mirand'all'intorno, pareva che io fussi in aria».

Itinerari.
Oltre che per diverse vie alpinistiche su roccia, neve o ghiaccio, la Vetta Occidentale si raggiunge tramite differenti percorsi di difficoltà via via crescente:
La Vetta Centrale e quella Orientale sono invece raggiungibili tramite numerose vie di roccia che risalgono il ""Paretone"" e le pareti sovrastanti il ghiacciaio del Calderone.
Per quanto riguarda le vie ferrate sul Corno Grande, attualmente sono percorribili la via ferrata Ricci che sale alla Vetta Orientale diff. EEA (casco, imbraco e set da ferrata), il sentiero attrezzato che raggiunge il bivacco Bafile diff. EEA. È stata invece definitivamente chiusa, e ne è iniziata la fase di smantellamento, la via ferrata Brizio.


"
"Segregazione (chimica)

La segregazione è il fenomeno chimico-fisico per cui in una soluzione solida che si forma durante il processo di solidificazione di una soluzione liquida AB, la componente liquida che solidifica con temperatura di fusione più alta (sia ad esempio A) solidifica con la struttura nativa senza accusare l'effetto dell'altro componente della soluzione (B).

A mano a mano che procede la solidificazione il processo conseguente di segregazione fa sì che il liquido che rimane si arricchisca del componente con più bassa temperatura di fusione (B), rifiutato nelle precedenti interfacce di solidificazione e in ultima battuta formerà un'altra struttura tutta sua caratteristica del materiale B.

La segregazione si manifesta sia a livello microscopico sia macroscopico.

Se ad esempio andiamo a osservare la formazioni di dendriti in soluzioni di leghe contenenti anche silicio (che solidifica a temperatura basse), le dendriti nell'accrescere andranno a ""respingere"" il silicio che si addenserà nella parte che si solidificherà per ultima; in questo contesto è avvenuta la microsegregazione.

La macrosegregazione è quella che invece nell'equilibrio, inesistente della solidificazione reale, produce da una soluzione liquida coerente una composizione metastabile di due fasi avvenuta la solidificazione.
"
"Heraion

Un heraion è un luogo di culto dedicato alla dea greca Era. Hanno questo nome numerosi santuari della Grecia antica, dall'epoca arcaica a quella ellenistica, collocati in tutto il bacino del Mediterraneo.


"
"Vergaio

Vergaio è una frazione del comune di Prato, situata nella parte occidentale del territorio comunale.

La località ha assunto fama internazionale per essere il paese d'adozione dell'attore e regista Roberto Benigni, che vi si trasferì con la famiglia da bambino (a soli sei anni, nell'autunno 1958, da Manciano La Misericordia). Benigni ha citato Vergaio in numerose occasioni della propria carriera, anche durante la premiazione nella Notte degli Oscar del 24 marzo 1999.

Nel centro abitato si trova la Chiesa di san Martino.
"
"MIRV

Le testate MIRV (""Multiple Independently targetable Reentry Vehicles""), dette anche testate multiple indipendenti, sviluppate nella seconda metà degli anni sessanta, permisero ad un missile balistico di trasportare un numero di testate nucleari tali da colpire con un solo vettore decine di bersagli simultaneamente. Questo moltiplicò le capacità distruttive dei missili pur mantenendone invariato il numero.

Lo scopo della progettazione di tale sistema fu essenzialmente un'evoluzione del sistema MRV che invece prevedeva l'uso di più testate contro lo stesso bersaglio. A tale proposito l'utilizzo delle testate multiple garantisce molteplici vantaggi a livello tattico: si aumenta la capacità distruttiva dei propri sistemi diminuendo la potenza delle testate, si ha la capacità di distruggere più obiettivi, si mettono praticamente fuori uso le difese anti-missile degli avversari, che difficilmente sono capaci di intercettarle.

Il funzionamento di un ICBM dotato di testate MIRV può essere diviso schematicamente in 3 fasi: Nella prima fase, detta di ""propulsione"", il missile uscito dal silos sale in quota, in questa fase il primo ed il secondo stadio si distaccano ad un'altezza predefinita fin quando non si arriva alla seconda fase, dove il veicolo di rientro principale (la punta del missile) si ritrova lanciato in orbita ed utilizza dei piccoli propulsori ed il suo sistema di navigazione inerziale, per posizionarsi sulla traiettoria di rilascio testate, a questo punto il veicolo principale inizia a scendere in atmosfera, man mano che scende rilascerà le testate nucleari che contiene al suo interno e queste andranno autonomamente a colpire i bersagli prestabiliti dal computer. Ovviamente questa spiegazione è molto semplificata, ma in linea di massima questo è il funzionamento di un vettore con testate MIRV.

Attualmente un sistema ancora più efficiente chiamato MARV (""MAneuverable Reentry Vehicle"") che dovrebbe essere basato su testate multiple indipendenti capaci di modificare il proprio percorso in quota, è allo studio. Il sistema MARV dovrebbe rendere le testate ancora più difficili da intercettare rispetto alle già quasi inarrestabili MIRV.
"
"Horizon (serie televisiva)

Horizon (titolo originale Higher Ground) è una serie televisiva canadese trasmessa nel 2000. La serie è ambientata in un istituto di rieducazione posto tra le montagne della Columbia Britannica, la Mount Horizon High School, che ospita giovani a rischio, vittime di abusi, dipendenza da droghe e con difficoltà psicologiche di vario genere. Attraverso la ferrea disciplina, l'aiuto degli istruttori, il lavoro di gruppo e le attività fisiche all'aria aperta, il gruppo di ragazzi protagonisti della serie (i ""Cliffhangers"") cerca di superare le proprie paure e di fare i conti col proprio difficile passato.

La serie è composta da un'unica stagione di 22 episodi.

Allo stato, la serie non è mai uscita in edizione DVD; tuttavia, dal 2015 è disponibile in lingua inglese su Amazon e iTunes in digital download.
"
"ABM


"
"Aptenodytes forsteri

Il pinguino imperatore (Aptenodytes forsteri G. R. Gray, 1844), uccello endemico dell'Antartide, è il più grande e il più pesante tra tutti i pinguini. Maschi e femmine hanno un piumaggio simile e le stesse dimensioni: un'altezza che può raggiungere i 122 cm e un peso compreso tra i 20 e i 40 kg. Dorso e testa sono neri e il ventre è bianco, mentre la parte alta del petto è color giallo chiaro; particolarmente evidenti sono due macchie giallo brillante a livello delle orecchie. Come gli altri pinguini, anch'esso è incapace di volare. Le sue ali rigide e appiattite e il corpo affusolato sono particolarmente adatti all'ambiente marino.

La sua dieta è costituita essenzialmente da pesci, ma può comprendere anche crostacei come il krill o cefalopodi come il calamaro. Mentre dà loro la caccia, può restare sott'acqua anche 18 minuti, immergendosi fino a una profondità di 535 m. La specie è ben adattata alle immersioni, in quanto possiede un'emoglobina dalla struttura particolare in grado di operare con bassi livelli di ossigeno. Il pinguino imperatore possiede inoltre delle ossa solide che gli permettono di resistere ai barotraumi, nonché la capacità di ridurre il metabolismo e di mettere in quiescenza alcune funzioni non vitali.

Il pinguino imperatore è noto per il ciclo vitale ben regolato, con gli adulti che ripetono ogni anno lo stesso rituale per riprodursi e allevare i propri piccoli. È la sola specie di pinguino che si riproduce nel corso dell'inverno antartico. Maschi e femmine effettuano un lungo viaggio sul ghiaccio di 50-120 km per formare delle colonie che possono comprendere migliaia di individui. Le femmine depongono un unico uovo, poi lasciano al maschio il compito della cova e tornano verso il mare in cerca di nutrimento. Successivamente, le femmine torneranno alla colonia, e allora saranno i maschi a dirigersi verso il mare, mentre le femmine rimangono insieme al pulcino. I genitori continueranno a fare la spola per l'approvvigionamento fino al termine delle cure parentali. L'aspettativa di vita del pinguino imperatore è generalmente di 20 anni in natura, ma alcune osservazioni lasciano pensare che certi individui possano raggiungere i 50 anni di età.

Descrizione.
Aspetto degli adulti.
Come tutti i pinguini, il pinguino imperatore ha un corpo slanciato per limitare le forze di attrito durante il nuoto, e delle ali simili a pinne piatte e rigide. Maschi e femmine hanno dimensioni e colorazione simili. Durante il periodo nuziale, l'adulto presenta delle piume di un nero intenso sul dorso, che ricoprono anche la testa, il mento, la gola e il sopra delle ali. Questo piumaggio nero è ben delimitato dal piumaggio più chiaro che copre il resto del corpo. L'interno delle ali e il ventre sono di colore bianco, che sfuma nel giallo chiaro nella parte alta del petto, mentre a livello delle orecchie si trova una macchia color giallo brillante. Il becco, lungo 8 cm, è incurvato e parzialmente ricoperto di piume. La sua parte superiore è nera, mentre quella inferiore può essere rosa, arancio o lilla. La lingua è munita di setole disposte in modo che la preda catturata non possa fuggire. Le zampe palmate sono nere.
Il piumaggio scuro del pinguino imperatore sbiadisce fino a divenire grigio-bruno tra novembre e febbraio, prima della muta annuale di gennaio e febbraio. Diversamente che in altri uccelli, la muta in questa specie dura molto poco, circa 34 giorni. Le piume del pinguino imperatore emergono dalla pelle dopo aver raggiunto un terzo della loro lunghezza finale, prima della caduta di quelle vecchie, così da ridurre la perdita di calore. Le nuove penne espellono poi quelle vecchie prima di terminare la loro crescita. Questo rinnovamento del piumaggio ne migliora la tenuta e la protezione contro il freddo. Durante questo periodo, il pinguino imperatore non può immergersi ed è quindi costretto a digiunare.

Dimensioni.
Un pinguino imperatore adulto può misurare fino a 122 cm. Il suo peso può variare tra i 20 e i 40 kg, soprattutto in funzione del sesso, in quanto i maschi, in media, sono più pesanti delle femmine. Il peso varia anche in base alla stagione, poiché questi animali, sia i maschi che le femmine, perdono gran parte del loro peso durante il periodo di allevamento dei pulcini e della cova delle uova. In effetti, maschi e femmine pesano in media rispettivamente 38 e 29 kg prima della stagione riproduttiva, ma quando questa è terminata, il peso medio scende a 23 kg in entrambi i sessi.

Aspetto dei giovani.
Nei giovani, le macchie su ogni lato della testa, il mento e la gola sono bianchi, mentre la testa e il becco sono neri. Il pulcino del pinguino imperatore è a sua volta ricoperto da un piumino grigio-argenteo con la testa nera a strisce bianche. Nel 2001, venne scoperto un pulcino interamente bianco, ma non si trattava di un individuo albino, in quanto i suoi occhi non erano rosa. Alla schiusa i pulcini pesano circa 315 g, e lasciano il nido quando raggiungono un peso pari al 50% di quello degli adulti.

Fisiologia.
Adattamenti al freddo.
Il pinguino imperatore vive e si riproduce in un ambiente più freddo di qualsiasi altra specie di uccello. La temperatura dell'aria può scendere fino a -40 °C, con venti che soffiano fino a 144 km/h. L'acqua di mare, di -1,8 °C, presenta una temperatura di gran lunga inferiore rispetto a quella corporea dei pinguini di 39 °C. Essi devono quindi adattarsi per limitare le perdite di calore. Tra l'80 e il 90% dell'isolamento dei pinguini è garantito dal loro piumaggio. Le piume sono rigide, corte e lanceolate, e ricoprono tutto il corpo: con 15 piume per cm², i pinguini imperatori hanno il piumaggio più fitto di qualsiasi altro uccello. Uno strato isolante supplementare è formato da dei filamenti soffici presenti tra la pelle e le piume. Dei muscoli permettono al pinguino di mantenere erette le piume quando si trova a terra, in modo da ridurre le perdite di calore intrappolando uno strato d'aria tra la pelle e le piume. Al contrario, quando è in acqua, le piume vengono premute contro la pelle, in modo da assumere una sagoma più idrodinamica per nuotare meglio. La toeletta è importante per i pinguini al fine di conservare un buon isolamento e un piumaggio ben impermeabile. L'isolamento è anche garantito da uno spessore di grasso protettivo che all'inizio della stagione riproduttiva può raggiungere i 3 cm. Questo strato di grasso limita il pinguino imperatore nei suoi movimenti, soprattutto in confronto al suo cugino meno ben fornito di grasso, ma più agile, il pinguino di Magellano.

Il pinguino imperatore è in grado di mantenere il corpo ad una temperatura costante senza modificare il suo metabolismo quando le temperature sono comprese tra i -10 e i +20 °C. Al di sotto dei -10 °C, il suo metabolismo aumenta in modo significativo. Un pinguino può comunque mantenere una temperatura corporea tra i 37,6 e i 38 °C anche quando la temperatura esterna scende fino a -47 °C. I movimenti che effettua per nuotare, camminare e tremare gli consentono di riscaldarsi, ed esso può inoltre incrementare la catalisi dei lipidi delle sue riserve di grasso grazie agli enzimi, fenomeno indotto da un ormone, il glucagone. Quando la temperatura supera i 20 °C, il pinguino imperatore può iniziare ad agitarsi, in modo che il suo metabolismo aumenti per smaltire il calore. Sollevare le ali gli permette di aumentare la superficie corporea esposta all'aria del 16%, in modo da facilitare ancora di più la perdita del calore in eccesso.

Adattamento alla pressione e ai bassi livelli di ossigeno durante le immersioni.
Oltre al freddo, il pinguino imperatore deve fronteggiare altre condizioni ancor più proibitive durante le sue immersioni in profondità. In effetti, esso viene sottoposto a pressioni 40 volte maggiori di quelle presenti in superficie, che provocherebbero alla maggior parte degli altri organismi terrestri un barotrauma. Le sue ossa sono particolarmente solide, e questo limita il rischio di traumi fisici. Tuttavia, non abbiamo idea di come la specie riesca ad evitare i danni da decompressione causati dall'azoto.

Quando si immerge, il pinguino imperatore utilizza significativamente una minore quantità di ossigeno. In effetti, la sua frequenza cardiaca si abbassa a 5 battiti al minuto e gli organi non vitali diminuiscono notevolmente la loro attività. La sua emoglobina e la sua mioglobina sono in grado di fissare e trasportare l'ossigeno anche quando la sua concentrazione nel sangue è molto bassa, permettendo al pinguino di rimanere cosciente anche con livelli molto bassi di ossigeno.

Grazie a questi adattamenti, il pinguino imperatore può trattenere il respiro per 20 minuti e immergersi a una profondità superiore ai 500 m. Il fisiologo americano Gerry Kooyman rivoluzionò gli studi riguardanti la ricerca di cibo dei pinguini quando pubblicò, nel 1971, i risultati ottenuti grazie all'installazione di microchip che registrarono dati nel corso delle immersioni dei pinguini imperatori. Scoprì infatti che la specie poteva raggiungere una profondità di 265 m, restando immersa anche per 18 minuti. Nel corso di ulteriori ricerche una femmina di piccole dimensioni raggiunse una profondità di 535 m nei pressi dello stretto di McMurdo. È possibile che il pinguino imperatore possa immergersi ancor più in profondità, ma a grandi profondità la precisione degli strumenti di misura diminuisce. Altri studi sul comportamento di un uccello in immersione hanno rivelato immersioni regolari di 150 m in acque profonde 900 m, intervallate da piccole immersioni di 50 m e da immersioni profonde più di 400 m, a profondità di 450 o 500 m. Questo suggerisce che la specie si nutra in prossimità del fondale oceanico.

Biologia.
Relazioni intra- e interspecifiche.
Richiamo.
Il pinguino imperatore non ha un nido fisso. Quindi per individuare il suo o la sua partner e il suo pulcino all'interno della colonia utilizza dei richiami sonori: in tal caso si dice che ""raglia"" o ""grida"". Esso ha a sua disposizione un complesso registro di richiami necessari sia al riconoscimento tra i due partner che al riconoscimento tra gli adulti e i loro piccoli. È la specie di pinguino che dispone della più ampia gamma di richiami. Esso utilizza simultaneamente due bande di frequenze. I pulcini reclamano il cibo e chiamano i loro genitori con un fischio del quale possono modulare la frequenza.

Comportamento sociale.
I pinguini imperatori sono animali sociali che vivono in colonie. Cacciano insieme e possono coordinare le loro immersioni e risalite in superficie. Sono attivi sia di giorno che di notte. Un adulto trascorre gran parte dell'anno a spostarsi tra la zona di nidificazione e le aree oceaniche ricche di nutrimento. Gli animali si disperdono nell'oceano da gennaio a marzo.

Un comportamento specifico che il pinguino imperatore mette in atto per difendersi dal freddo è quello di raggrupparsi in assemblamenti compatti detti «testuggini». Le osservazioni hanno mostrato l'esistenza di scambi di posizione, in media ogni 45 minuti, tra gli individui sferzati dalla tormenta alla periferia di queste testuggini e quelli all'interno, dove la temperatura può raggiungere i 37 °C. A prima vista si potrebbe pensare che i pinguini facciano così per evitare che gli stessi individui non siano sempre esposti al freddo o, nel caso di quelli al centro, troppo al caldo. Tuttavia, gli ecologi del comportamento animale suggeriscono una spiegazione molto più «egocentrica». Infatti, poiché è molto difficile raggiungere il centro della testuggine a causa del raggruppamento troppo compatto degli individui, i pinguini posti in periferia, sferzati direttamente dalla tormenta, tendono ad aggirare e posizionarsi dietro al gruppo per proteggersi dal vento. Dopo un po', gli individui inizialmente posti al centro si troveranno esposti a loro volta alla tormenta e cambieranno di posizione, e così via. Il comportamento della formazione a testuggine sarebbe dunque basato su delle strategie individuali egoistiche per l'accesso al calore.

Predatori e mortalità.
Il pinguino imperatore costituisce una preda ambita per vari uccelli e mammiferi marini. L'ossifraga (""Macronectes giganteus"") è il suo principale predatore terrestre, responsabile, da solo, del 34% delle morti dei giovani in alcune colonie. Lo stercorario di McCormick (""Stercorarius maccormicki"") si nutre principalmente di pulcini morti, poiché i giovani sono troppo grossi per essere minacciati nel periodo in cui questo arriva nella colonia.

Le principali minacce per il pinguino quando si trova in acqua provengono da due mammiferi: la foca leopardo (""Hydrurga leptonyx""), che attacca gli adulti e i giovani durante le loro prime immersioni, e l'orca (""Orcinus orca""), che attacca gli adulti.

Una percentuale consistente della mortalità dei pulcini è imputabile alla scarsa cura durante la cova. Il genitore rimasto ad occuparsi dell'uovo può smarrirlo, talvolta nel corso di conflitti o di scontri, o smettere di covarlo. Questo tipo di perdita raggiunge un massimo nel mese di maggio, subito dopo la deposizione, e i pinguini che hanno ancora il loro uovo in giugno sono generalmente quelli più esperti. Da allora in poi, il pulcino è soggetto a condizioni climatiche molto dure, che portano talvolta alla sua morte, ma può anche soffrire di malnutrizione nel caso il genitore partito per alimentarsi tardi a tornare dal suo viaggio in mare.

Locomozione.
La morfologia del pinguino, con le sue ali idrodinamiche che lo rendono inadatto al volo, è perfetta per il nuoto: il corpo rigido e il collo corto gli permettono di spingersi in acqua alla velocità di 10 km/h, con punte che possono raggiungere i 30 km/h. La densità del corpo è elevata, le ali fungono da pinne e le zampe da timone. Le sue immersioni sono profonde (oltre 300 m) e durano solo pochi minuti.

È in grado di camminare per lunghi tratti, ma anche di spostarsi scivolando sul ventre. Maschi e femmine talvolta si spingono in cerca di cibo a più di 500 km di distanza dalla colonia per nutrire i pulcini, coprendo per ogni viaggio tra gli 82 e i 1454 km. Un maschio che ritorna verso il mare dopo aver covato si dirige direttamente verso le zone di acqua libera permanenti, note come polinie, a circa 100 km dalla colonia.

Alimentazione.
Il pinguino imperatore si nutre principalmente di pesci, crostacei e cefalopodi, ma esistono variazioni significative tra una popolazione e l'altra. I pesci costituiscono generalmente la principale fonte di nutrimento, e l'aringa antartica (""Pleuragramma antarctica"") rappresenta gran parte della dieta dell'uccello. Anche i pesci della famiglia dei Nototheniidae, alcuni calamari come il calamaro glaciale (""Psychroteuthis glacialis""), e il krill antartico (""Euphausia superba"") vengono consumati frequentemente dal pinguino. Il pinguino imperatore caccia nelle acque dell'oceano Australe, nelle zone libere dai ghiacci o nelle interruzioni della banchisa. Una delle strategie che adotta consiste nell'immergersi a circa 50 m di profondità, in modo da poter reperire quei pesci che vivono appena al di sotto della banchisa come ""Pagothenia borchgrevinki"", un pesce perciforme che si incontra frequentemente appena sotto lo strato di ghiaccio. Appena avvista la sua preda, risale rapidamente verso il ghiaccio per catturarla. Poi si tuffa di nuovo e ripete questa sequenza circa 6 volte prima di risalire in superficie per respirare. La composizione della sua dieta può variare significativamente nel corso dell'anno e da una colonia all'altra. Così, il pesce può costituire tra il 20 e il 96% della sua dieta, il krill tra l'1 e il 68% e i cefalopodi tra il 3 e il 65%. La resistenza al digiuno del pinguino imperatore è stupefacente: in quattro mesi, il suo peso può passare da 40 a 23 kg, non conservando più di due kg di grasso.

Riproduzione.
I pinguini imperatori presentano la particolarità di riprodursi in una delle regioni più inospitali del mondo, l'Antartide, durante l'inverno: le temperature possono scendere fino a -60 °C, con venti che soffiano a più di 200 km/h. Talvolta, quando un sito di nidificazione diviene troppo ventoso, una colonia di pinguini imperatori può spostarsi verso un luogo meno ostile.

Il pinguino imperatore raggiunge la maturità a tre anni di età, ma generalmente inizia a riprodursi solo da uno a tre anni dopo. Il ciclo di riproduzione annuale comincia all'inizio dell'inverno australe, in marzo e aprile, quando tutti i pinguini imperatori adulti si dirigono verso le aree di nidificazione delle colonie. Spesso devono camminare per 50-120 km dalla periferia della banchisa fin nell'entroterra. L'inizio del viaggio sembra essere indotto dalla diminuzione della lunghezza delle giornate. Così, controllando la luminosità e imitando delle giornate brevi, gli scienziati hanno indotto l'ingresso nel periodo riproduttivo nei pinguini imperatori in cattività.

I pinguini iniziano il loro corteggiamento in marzo o in aprile, quando la temperatura si aggira talvolta sui -40 °C. Il maschio esegue una parata estatica nel corso della quale rimane immobile per poi appoggiare la testa sul collo prima di inspirare ed emettere un richiamo di uno o due secondi di durata. Inizia quindi a spostarsi per la colonia ripetendo quel richiamo. Maschio e femmina si dispongono poi faccia a faccia, allungando uno dopo l'altra la testa e il collo, anche per diversi minuti di seguito. Una volta formate, le coppie si spostano dondolando nella colonia, con la femmina che generalmente segue il maschio. Prima dell'accoppiamento, uno dei due fa un inchino al partner, tenendo il becco a poca distanza dal suolo, prima che l'altro faccia altrettanto.

I pinguini imperatori sono monogami. Le coppie si formano per tutta la stagione riproduttiva. Tuttavia, solo il 15% delle coppie rimangono fedeli da un anno all'altro. Ciò è dovuto alla durata assai breve del periodo fertile della femmina: per lei è più importante riprodursi subito che aspettare di ritrovare il partner dell'anno precedente.

La femmina depone un uovo di 460-470 g in maggio o ai primi di giugno. Esso ha una vaga forma a pera, è di colore verde-biancastro pallido e misura circa 12 cm di lunghezza per 8 cm di diametro. Con un peso pari al 2,3% di quello della madre, è uno delle uova più piccole, relativamente al peso della fammina, fra tutte le specie di uccelli. Il guscio costituisce il 15,7% del peso dell'uovo; come nella maggior parte delle specie di uccelli, esso è relativamente spesso, così da ridurre al minimo il rischio di rotture.

Dal momento che il terreno è coperto di ghiaccio, il pinguino imperatore non costruisce un nido, ma trasporta l'uovo sulle zampe, altamente vascolarizzate, e lo ricopre con una spessa piega di pelle (sotto la quale è stato stimato che la temperatura superi i 30 °C). Al momento della deposizione, la femmina ripiega la coda in avanti per accogliere l'uovo, poi lo deposita sulle zampe ed avanza a piccoli passi verso il maschio per presentarglielo. A questo punto le riserve di grasso della femmina sono divenute così scarse che deve passare con precauzione l'uovo al maschio prima di dirigersi verso l'oceano, dove resterà a nutrirsi per i prossimi due mesi. Il trasferimento dell'uovo può rivelarsi complicato, e durante questa operazione molte coppie lo fanno cadere. Quando ciò accade, l'embrione va rapidamente perduto, in quanto l'uovo non può resistere alle temperature estremamente basse del terreno ghiacciato. Il maschio trascorre l'inverno a covare l'uovo sotto la sua piega di pelle, oscillando sulla punta delle zampe, durante i 64 giorni consecutivi, fino alla schiusa. Il pinguino imperatore è la sola specie di pinguino in cui la cova viene effettuata dal solo maschio. Al momento della schiusa dell'uovo, il maschio digiuna ormai da circa 115 giorni dopo il suo arrivo nella colonia. Per sopravvivere al freddo e ai venti che talvolta possono soffiare a 200 km/h, i maschi si raggruppano e si dispongono gli uni contro gli altri, come una sorta di testuggine, alternandosi per non restare sempre esposti ai bordi della formazione. Durante tutto il tempo del viaggio, del corteggiamento e della cova, il maschio perde dai 10 ai 15 kg, vale a dire dal 30 al 45% della sua massa iniziale, compresa tra i 34 e i 40 kg.

Essendo il guscio dell'uovo relativamente spesso, la schiusa può durare da due a tre giorni. I pulcini, semi-nidicoli, sono ricoperti solamente da un sottile strato di piumino e dipendono interamente dai genitori per il nutrimento e il mantenimento della temperatura. Se il piccolo esce dall'uovo prima che torni la madre, il padre lo nutre rigurgitando una secrezione composta per il 59% da proteine e per il 28% da lipidi, prodotta da una ghiandola dell'esofago e chiamata talvolta «latte di pinguino».
La femmina torna al momento della schiusa, anche dieci giorni dopo che essa ha avuto luogo, a metà luglio o ai primi di agosto. Ritrova il partner grazie al suo richiamo e va ad occuparsi del piccolo, nutrendolo rigurgitando il cibo che ha immagazzinato dentro allo stomaco. Il maschio parte quindi a sua volta verso l'oceano per alimentarsi, e passeranno circa 24 giorni prima che torni. I genitori iniziano allora a spartirsi i ruoli, occupandosi di volta in volta del pulcino mentre l'altro partner va in cerca di nutrimento in mare. Sopraggiunta la primavera australe, circa 45-50 giorni dopo la schiusa, i giovani sono abbastanza cresciuti da essere in grado di regolare la loro temperatura, e vengono lasciati in degli «asili» che raggruppano i pulcini di differenti coppie. Per proteggersi dal freddo, imitano gli adulti formando una testuggine mentre i genitori sono in mare in cerca di nutrimento. I genitori a volte possono immergersi cento volte al giorno per riportare ogni una o due settimane da due a quattro chili di pesci e piccoli crostacei alla loro prole.

Nel mese di dicembre, durante l'estate australe, i pulcini sono cresciuti, hanno effettuato la muta e sono pronti a prendere il largo. Gli adulti abbandonano i giovani sulla banchisa, che finiscono per tuffarsi in acqua in gruppo. Il loro peso, a questo punto, è ormai il 45% di quello di un adulto, e torneranno a loro volta per riprodursi, nello stesso luogo, una volta raggiunta l'età di cinque anni.

La speranza di vita del pinguino imperatore è stata valutata a 19,9 anni. Gli stessi ricercatori stimano che l'1% dei pulcini usciti dall'uovo possono raggiungere i 50 anni di età. Tuttavia, solo il 19% dei pulcini riescono a superare il primo anno di età. Quindi, la popolazione di pinguini è composta essenzialmente da adulti dai cinque anni in su.

Distribuzione e habitat.
I pinguini imperatori vivono in Antartide, intorno al polo, a latitudini comprese tra 66 e 77 gradi sud. Si riproducono generalmente su un pack stabile non lontano dalle coste. Le colonie che si formano cercano quindi zone pianeggianti riparate dai venti da rocce o iceberg per installarsi. La popolazione globale di pinguini imperatori adulti viene valutata sui 595.000 esemplari secondo un censimento effettuato da una squadra di ricercatori americani grazie a delle immagini satellitari, a loro volta ripartiti in 44 colonie indipendenti. Circa 80.000 coppie possono essere rinvenute nel settore del mare di Ross. Le colonie più numerose sono situate a capo Washington (20.000-25.000 coppie), sull'isola di Coulman nella terra Victoria (circa 22.000 coppie), nella baia di Halley, nella terra di Coats (14.300-31.400 coppie) e nella baia di Atka, nella terra della Regina Maud (16.000 coppie). Sulla terraferma esistono altre due colonie: una su un ponte di terra delle isole Dion, nella penisola Antartica, e l'altra su un promontorio del ghiacciaio Taylor nel Territorio Antartico Australiano. Esemplari isolati sono stati osservati anche sulle isole Falkland, sull'isola di Heard, in Georgia del Sud e in Nuova Zelanda.

Tassonomia.
Il pinguino imperatore venne descritto per la prima volta nel 1844 dallo zoologo inglese George Robert Gray, a partire da esemplari riportati dai membri della spedizione Erebus e Terror. Coniò il nome del genere a partire dal greco antico ἀ-πτηνο-δύτης [a-ptēno-dytēs], che significa «subacqueo senza ali», e il nome della specie in onore del naturalista tedesco Johann Reinhold Forster, che accompagnò James Cook nel corso del suo secondo viaggio nel Pacifico, durante il quale identificò altre cinque specie di pinguino. La prima colonia venne scoperta dal dottor Edward Adrian Wilson nel 1902, nel corso della spedizione Discovery. Il primo uovo venne scoperto su un pezzo di ghiaccio galleggiante dalla spedizione di James Clark Ross nel 1840, ma venne identificato come tale solamente nel 1905.

Con il pinguino reale (""A. patagonicus""), dalla colorazione simile ma più piccolo, il pinguino imperatore è una delle due specie esistenti del genere ""Aptenodytes"". I fossili dimostrano l'esistenza di una terza specie, il pinguino di Ridgen (""A. ridgeni""), del quale sono stati rinvenuti in Nuova Zelanda dei fossili risalenti alla fine del Pliocene, circa tre milioni di anni fa. Alcuni studi condotti sul comportamento del pinguino e sulle sue caratteristiche genetiche sono giunti a concludere che il genere ""Aptenodytes"" sia alla base dell'albero filogenetico dei pinguini. I DNA mitocondriale e cellulare hanno permesso di stimare la comparsa di questo gruppo attorno ai 40 milioni di anni fa.

Rapporti con l'uomo.
Stato di conservazione.
La specie viene considerata come prossima alla minaccia dalla IUCN. Tuttavia, assieme ad altre nove specie di pinguino, per essa, nel 2010, è stata presa in considerazione un'eventuale inclusione nell""'Endangered Species Act"" americano. Ciò si spiega con la forte diminuzione delle risorse alimentari a causa degli effetti del riscaldamento globale e della pesca industriale sulle popolazioni di crostacei e pesci. Tra le altre cause che sono state prese in considerazione vi sono le malattie, la distruzione dell'habitat e la presenza umana che disturba le coppie in riproduzione. Sotto quest'ultimo punto particolarmente dannoso è risultato essere il turismo. Uno studio ha dimostrato che i pulcini di pinguino imperatore erano più timorosi dopo essere stati avvicinati da un elicottero a meno di 1000 m di distanza.

Un calo della popolazione di circa il 50% è stato osservato in Terra Adelie a causa di un aumento della mortalità degli adulti, in particolare dei maschi, nel corso di un periodo caldo prolungato alla fine degli anni '70 che portò alla riduzione dello strato della banchisa. Al contrario, il tasso di successo della schiusa delle uova diminuisce quando l'estensione della banchisa aumenta. Per questi motivi la specie è ritenuta molto sensibile ai rischi climatici.

Uno studio condotto dalla Woods Hole Oceanographic Institution nel gennaio 2009 prevede che il pinguino imperatore potrebbe rischiare di scomparire entro l'anno 2100 a causa dei cambiamenti climatici. Applicando dei modelli matematici per prevedere come la riduzione della banchisa andrà ad influire su un'importante colonia di pinguini imperatori della Terra Adelie, è stato previsto un declino dell'87% della popolazione della colonia da qui alla fine del secolo, che farà diminuire la popolazione da 3000 ad appena 400 coppie. Un tale declino potrebbe colpire l'intera popolazione di pinguini, di 200.000 coppie circa.

Nel 2009, grazie a delle immagini satellitari che mostravano ampie zone di ghiaccio ricoperte di escrementi, abbastanza grandi da essere visibili dallo spazio, gli scienziati hanno potuto scoprire dieci colonie di pinguino imperatore finora sconosciute. Nel novembre 2012, dei ricercatori francesi dell'Astrolabe hanno identificato due di queste colonie in prossimità del ghiacciaio Mertz, il cui avvenire era ritenuto incerto a causa della rottura del ghiacciaio stesso nel 2010. Queste due colonie comprendevano 6000 pulcini, vale a dire almeno 12.000 esemplari riproduttori.

Il pinguino imperatore in cattività.
La specie è stata raramente allevata in cattività. Si può citare l'esempio del SeaWorld San Diego, dove vengono allevati dei pinguini provenienti dall'Antartide; qui, dal 1980, sono nati più di 20 piccoli.

Il pinguino imperatore nella cultura.
Il ciclo vitale unico della specie in un ambiente così ostile è un tema molto spesso ripreso in letteratura o in televisione. L'esploratore dell'Antartide Apsley Cherry-Garrard disse una volta: «non conosco nessun altro animale sulla Terra che conduca una vita più difficile del pinguino imperatore». Il documentario «""La marcia dei pinguini""», ampiamente distribuito nei cinema di tutto il mondo, racconta la storia del ciclo di riproduzione del pinguino imperatore. Questo film ottenne una buona accoglienza da parte del pubblico e della critica: si aggiudicò l'Oscar come miglior documentario nel 2006 e ottenne quattro nomination ai César lo stesso anno (miglior film, musica, suono, montaggio). Questo argomento è stato ripreso anche due volte dalla BBC e dal presentatore David Attenborough, una prima volta nel quinto episodio della serie sull'Antartide ""Life in the Freezer"", e nuovamente nel 2006 nella serie ""Planet Earth"".

I personaggi principali del film di animazione ""Happy Feet"" (2006) sono dei pinguini imperatori, tra i quali uno appassionato di danza. Pur trattandosi di un ""divertissement"", questo film rappresenta il ciclo vitale dei pinguini e trasmette un messaggio ambientalista sui rischi del cambiamento climatico e della sovrapesca. Nel film di animazione ""Surf's Up - I re delle onde"" (2007), troviamo un pinguino imperatore surfista chiamato Zeke «Big-Z» Topanga.

L'album del 1998 ""Phantom Power"" del gruppo ""The Tragically Hip"" comprende una traccia chiamata ""Emperor Penguin"".

Nei videogiochi della serie di Inazuma Eleven, ben sette mosse sono ispirate al Pinguino Imperatore.

Filatelia.
Più di 30 paesi hanno rappresentato quest'uccello sui loro francobolli, anche più volte nel caso dell'Australia, del Regno Unito, del Cile e della Francia. Un francobollo appartenente ad una serie (""Penguins III"") da 6,6 £ è stato creato nel novembre 2008 per il Territorio Antartico Britannico.

"
"Inondagrigio

Inondagrigio (""Gwathló"") è un fiume di Arda, l'universo immaginario fantasy creato dallo scrittore inglese J.R.R. Tolkien. Attraversa l'estremo sud dell'Eriador.

Costituiva anticamente il confine occidentale del Reame di Gondor. Era formato dalla confluenza del ""Mitheithel"" proveniente dagli Erenbrulli, con il Glanduin.
"
"Annarita Buttafuoco

Biografia.
Vissuta all'Isola d'Elba fino al 1970 e poi a Roma dove si laurea nel 1974 con una tesi di antropologia culturale dal titolo ""Lineamenti antropologici del Sanfedismo"". Dall'autunno del 1974 inizia l'insegnamento all'Università di Siena, nella sede di Arezzo; nel 1981 è ricercatrice e nel 1992 diventa professoressa associata. Tiene conferenze e corsi in numerose città italiane e straniere.

A Roma nel 1975 fonda, insieme con Tilde Capomazza, la rivista ""DWF donnawomanfemme"", che dirigerà poi dal 1978 al 1986. Dal 1991 al 1995 è presidente della ""Società italiana delle storiche"" e promotrice della ""Scuola estiva di storia delle donne"" a Pontignano, frazione di Castelnuovo Berardenga (Siena).

Nel 1993 diventa Presidente dell'Unione femminile nazionale, carica che ricoprirà fino alla morte. Nel 1994 promuove la trasformazione del Centro per gli studi del movimento di liberazione della donna in Italia in Fondazione Elvira Badaracco e fonda gli ""Archivi riuniti delle donne"", quale ""costola"" dell'Unione femminile nazionale. Sensibile e curiosa verso la novità Internet promuove GopherDonna un sito nato per promuovere nelle storiche la conoscenza delle risorse disponibili nel web per la storia delle donne.

Negli ultimi anni progetta, assieme a Maria Gregorio e Katie Roggero, con l'editore UTET un ""Dizionario biografico delle donne""; il progetto non è si é concluso a causa della sua morte precoce.

Intitolazione.
Nel 2007 il Comune di Portoferraio ha intitolato a lei il pazzale antistante l'Istituto Superiore di istruzione Secondaria “G. Cerboni”



"
"Austrheim

Austrheim è un comune norvegese della contea di Hordaland.
"
"Bømlo

Bømlo è un comune norvegese della contea di Hordaland.
"
"Genio (filosofia)

Per genio, dal latino ""genius"", sostantivo derivato dal verbo ""geno"" (""generare"", ""creare""), quindi ""forza naturale produttrice"", si intende quella speciale attitudine naturale atta a produrre opere di importante rilevanza artistica, scientifica, etica o sociale. Tale disposizione naturale può anche essere portata alla luce con l'educazione, ma difficilmente può essere trasmessa ad altri (i figli o i discepoli dei geni molto raramente eguagliano i padri o i maestri). Il termine ""genio"" può anche genericamente indicare la persona stessa in possesso di tale eccezionale abilità.

Del genio tratta quella branca della filosofia che si occupa dell'estetica.

Storia della parola.
Nel corso dei secoli, la parola ""genio"" ha assunto significati e valenze molto diverse.

In latino ""genium"" ha la medesima radice di ""ingenium"", ""ingegno"" appunto, ovvero ""acutezza d'intelletto"", a cui si contrappone invece lo ""studium"", le capacità acquisite con un impegno lungo e laborioso.

Nel Rinascimento il genio è chi, dotato di """"multiforme ingegno"""", giganteggia sul resto dell'umanità per le sue capacità insieme artistiche e scientifiche. Tipica la figura di Leonardo da Vinci, prototipo dell'intelligenza geniale.

Nei secoli XVII e XVIII, l'ammirazione e stupefazione per le scoperte scientifiche fa sì che si torni ad intendere il genio come nell'accezione rinascimentale, per cui il termine si associa a campi del sapere, genio scientifico, matematico, filosofico ecc. non più attinenti a quello specificatamente artistico che sottolineavano in passato la spontaneità del creatore:
Nella definizione e nell'esaltazione del genio si sono succedute, nel corso delle epoche storiche, varianti e forme diverse: se i più moderati si rivelarono i pensatori razionali illuministi, nel periodo romantico si accostò il genio al 'divino'. Se gli Inglesi del Settecento diffidano soprattutto della libertà del genio e quindi tendono a disciplinarlo perché non deve prescindere interamente dalle regole, in Germania si arriva alla religione del genio e Wieland definisce il genio sia un angelo sia un demone, mentre Lessing lo accosta alla natura in continuo atto di perfettibilità.

La concezione del genio in Kant.
Immanuel Kant elabora la sua concezione del genio nell'opera ""Critica del Giudizio"", ma già precedentemente, in appunti personali e lezioni universitarie in cui discuteva in particolare le teorie dello ""Essay on Genius"" (1774) di Alexander Gerard, aveva osservato come nel campo della ricerca scientifica la scoperta d'importanti verità scientifiche non possa essere attribuita al genio, ma sia opera di una «mente spesso grande». Nella scienza, infatti, la scoperta o invenzione, come la chiama Kant, è il risultato di un metodo, scoperto o inventato certamente da una grande mente, ma che può essere insegnato e quindi appreso e imitato. 

L'imitazione, però, non ha niente a che fare con la produzione artistica geniale che non segue metodi o regole scientifici, ma si fonda su regole che provengono dalla natura:

L'artista, proprio in quanto genio e non scienziato, non sa che cosa l'ha portato a creare la sua opera: 

Nell<nowiki>'</nowiki>""arte bella"", osserva Kant, non ci sono regole e imitatori, o meglio le regole sono nella natura stessa dell'artista, nelle sue capacità innate che agiscono spontaneamente, al contrario dell<nowiki>'</nowiki>""arte meccanica"", che produce la sua opera dopo un lavoro d'insegnamento e apprendimento.

L'artista geniale è colui che può costituire con la sua opera il ""modello"" a cui ispirarsi per altri in cui il genio è latente o, addirittura, la formazione di una scuola, non d'imitatori, ma di artisti originali e spontanei che seguano il suo esempio di capostipite della corrente artistica (""esemplarità del genio""):
L'originalità dell'arte quindi si deve sempre accompagnare a queste regole non scritte, altrimenti si cadrebbe nella stravaganza e nel capriccio.

Per questo, Kant sostiene che il genio è la felice sintesi di ""immaginazione"" e ""intelletto"", di spontaneità e regole non scritte, per cui l'artista gode di un'assoluta libertà creativa dove l'intelletto è presente ma non più come costrizione razionale, come avviene nel campo della conoscenza, ma come capacità di realizzare l'opera secondo il proprio naturale ""gusto"" estetico.

Per questo, l'opera d'arte è insieme la sintesi di necessità e libertà. Per quanto libera e geniale sia infatti l'ispirazione dell'artista, egli dovrà tuttavia fare i conti con le rigide regole del mondo della natura.
Per quanto libera sia la sua ispirazione ed originale sia il materiale da lui usato per creare l'opera, esso tuttavia dovrà pur sempre rispondere al rigido meccanicismo delle leggi della natura.

Il genio nella filosofia post-kantiana.
In Friedrich Schelling l'arte del genio è la suprema forma del sapere, capace di cogliere spontaneamente l'Assoluto nella sua ""unità indifferenziata"" di Natura e Spirito. Nella sua opera giovanile più famosa, il ""Sistema dell'idealismo trascendentale"", l'arte è addirittura collocata al culmine del suo sistema filosofico come punto di fusione di Natura e Ragione: per questo l'Idealismo di Schelling sarà detto estetico. Nel suo pensiero più maturo, già a partire dalle lezioni sulla ""Filosofia dell'arte"" (1802) o sul ""Metodo degli studi accademici"" (1803), essa viene però ricondotta al disotto della Filosofia, che ne comprende razionalmente la funzione sintetica.
Il genio, l'immaginazione, la spontaneità vengono liquidate da Hegel come """"romantiche fantasticherie""""; solo le competenze tecniche e un bagaglio di esperienze ed emozioni intellettualmente governate, rendono l'opera veramente artistica.
Hegel distingue tra genio e ""talento"". Quest'ultimo sarebbe la capacità tecnica che si esprime in un particolare campo; quello che comunemente si dice ""bravura"" e, mentre il genio si accompagna sempre al talento, questi può essere presente anche da solo
Per Arthur Schopenhauer, il genio è la ""direzione oggettiva dello spirito"" e contempla le idee prodotte dalla volontà; l'accesso alla volontà è dunque mediato e indiretto nelle arti inferiori rispetto alla musica, mentre con la musica il genio diventa l'espressione immediata della volontà ideale; ci sono senza dubbio analogie, ma anche differenze tra il genio e il folle, il quale dimentica il suo corpo abbandonandosi a una sorta di delirio estetico, che gli permette di cogliere, sia pure brevemente, la ""noluntas"", di dimenticare la ""volontà di vivere"".
Per Friedrich Nietzsche, il tema della genialità artistica coincide con l'origine dell<nowiki>'</nowiki>""apollineo"", che permette all'uomo di superare la noia e il disgusto per la vita quotidiana. Il genio che nasce da una visione apollinea porta cioè ad un'esperienza ""dionisiaca"", non distruttiva della negatività dell'esistenza ma ad una volontà positiva di costruzione individuale.
Ci si può riconciliare con la vita, con una sorta di sublimazione dell'apollineo attraverso il genio che con la creatività trasforma la realtà umana in qualcosa di attraente e desiderabile.
Il genio così trapassa dall'apollineo in un fenomeno dionisiaco. 



"
"Polimorfismo (chimica)

In chimica, il termine polimorfismo indica la possibilità che una stessa sostanza si presenti in forme cristalline diverse.
Questo comportamento si può presentare tanto in sostanze semplici (cioè sostanze formate da atomi dello stesso elemento chimico), quanto nei composti (cioè sostanze formate da atomi di diversi elementi chimici).

Le diverse modificazioni polimorfiche hanno proprietà fisiche (sfaldatura, durezza, peso specifico, punto di fusione) differenti; hanno invece uguale comportamento chimico, e pertanto, mediante l'analisi chimica è possibile accertare che si tratti della stessa sostanza.

Tipologie di polimorfismi.
Vi sono 3 forme di polimorfismo: 

Esempi.
Esempi in natura sono dati da:

Cause del polimorfismo.
Il polimorfismo è dovuto a diversa disposizione spaziale degli atomi della sostanza nel reticolo cristallino, determinata dalla pressione e dalla temperatura.
Il passaggio da una forma cristallina ad un'altra avviene ad una temperatura ben determinata, detta temperatura di trasformazione, al di sopra della quale è stabile una delle forme, al di sotto l'altra.

Ad esempio esistono diverse forme polimorfe del ferro, che vengono convertite l'una nell'altra attraverso i processi di tempra e ricottura.

Attualmente si riconoscono tre meccanismi principali per cui una forma polimorfa di una sostanza può trasformarsi in un'altra.
Queste modalità prendono il nome di: polimorfismo ricostruttivo, polimorfismo distorsivo e polimorfismo ordine-disordine.

Un meccanismo secondario di polimorfismo della struttura cristallina di un minerale è il politipismo.


"
"Frederick Pollock

Svolse i suoi studi a Eton e a Cambridge e insegnò storia del diritto a Londra ed a Oxford, nonché in India e negli Stati Uniti d'America. Consigliere della Corona, diresse la ""Law Quarterly Review"" e i ""Law Reports"".
Curò una edizione annotata della celebre opera di Sumner Maine ""Ancient Law"".

Si occupò di diritto positivo, di filosofia e di politica. Insieme con Frederick William Maitland curò una fondamentale opera di storia del diritto inglese: ""History of English Law Before the Time of Edward I"" (Storia del diritto inglese prima dell'epoca di Edoardo I d'Inghilterra), nel 1895.
"
"Giacinto Gigante

Biografia.
Esordi.
Giacinto Gigante nacque l'11 luglio 1806, primogenito di Gaetano e di Anna Maria Fatati, in una casa della rampa di Sant'Antonio, a Posillipo, Napoli. Fu dal padre Gaetano, anch'egli pittore, che Giacinto ricevette intorno al 1818 la prima educazione artistica, eseguendo già da quell'anno paesaggi e numerosi ritratti, fra i quali un ""Vecchio pescatore seduto"" dove, oltre alla firma, troviamo scritto: «questo marinaio fu la prima figura che io feci dal vivo nel 1818».

Nel 1820, insieme al pittore Achille Vianelli, Gigante iniziò a frequentare privatamente l<nowiki>'</nowiki>""atelier"" di Jacob Wilhelm Hüber, paesaggista tedesco di stampo accademico che insegnò al giovane allievo l'utilizzo della «camera ottica», o «camera lucida»: con questo strumento, Gigante poteva ricalcare su foglio da disegno il perimetro del paesaggio che intendeva ritrarre, preventivamente tracciato su un lucido. Contestualmente all'alunnato presso Hüber, Gigante fu attivo come disegnatore di mappe nel Reale Officio Topografico. Grazie a questo mestiere, egli poté apprendere i procedimenti dell'acquaforte e della litografia: quest'ultima tecnica, introdotta nelle attività dell'Officio dal 1818, a partire dal 1829 fu particolarmente utilizzata dall'artista che se ne servì per effettuare numerose copie delle sue vedute.

Il lavoro che più tenne impegnato Gigante in questi anni fu l'esecuzione della ""Carta topografica e idrografica di Napoli e dintorni"", grandissima opera, dove l'esigenza di documentare i territori geografici di Napoli e il loro apparato idrologico fu conciliata con la lezione tecnica ricevuta dall'Hüber. Quest'esperienza effettivamente servì molto al Gigante che, dalla seconda metà degli anni dieci applicò questa tecnica nella realizzazione di scorci urbani e monumentali del golfo di Napoli, opportunamente venduti a quei facoltosi turisti stranieri che, di passaggio a Napoli durante il loro ""Grand Tour"", volevano conservare almeno un'immagine di quei luoghi leggendari.

Nel segno di van Pitloo.
Partito il maestro Hüber da Napoli, nel 1821 Gigante completò il suo ""cursus studiorum"", sotto la guida di Anton Sminck van Pitloo, pittore olandese titolare di un fiorente ""atelier"" presso il quartiere di Chiaia. Fruendo probabilmente anche del corso di paesaggio dello stesso Pitloo, insegnante presso l'Accademia di belle arti di Napoli, Gigante diede un decisivo impulso alla propria arte, a tal punto da risultare vincitore nel 1824 del premio di seconda classe del paesaggio. Sempre nel 1824 eseguì il suo primo dipinto a olio, il ""Lago Lucrino"", caratterizzato da «un tocco grasso e denso, ora slargato, ora minuto e fitto». Se infatti Hüber servì più che altro a trasmettergli i rudimenti della pittura, Pitloo fu il vero e proprio maestro «spirituale» di Gigante, che in questo modo poté aggiornarsi sulle novità introdotte dalla cosmopolita scena artistica partenopea, animata in quell'epoca da numerosi pittori stranieri, come William Turner e Johan Christian Dahl. Caratteristiche affini ai dipinti di Gigante di quegli anni avrebbero avuto le opere degli altri allievi di Pitloo, aggregati nella cosiddetta «scuola di Posillipo», che ebbe proprio in Gigante uno dei rappresentanti più riconosciuti.

Nel frattempo Gigante non trascurò affatto i piaceri amorosi, tanto che ben presto si invaghì di Eloisa Vianelli, sorella dell'amico Achille. Le nozze con Eloisa, celebrate il 1º febbraio 1831, si sarebbero rivelate molto felici e furono coronate dalla nascita di otto figlie, che si sarebbero imparentate con le famiglie di altrettanti posillipisti: Silvia e Marianna si unirono a Ferdinando e Giovanni Zezon, rispettivamente nipote e figlio del pittore Zenon; Sofia e Laura sposarono i fratelli Mariano e Francesco Fergola, figli di Salvatore; Natalia si maritò con il pittore Pasquale De Luca, mentre Elena convolò a nozze con Augusto Witting, nipote di Teodoro.

Tra il 1829 e il 1832 Gigante si diede prevalentemente alla grafica. Ormai i disegni non erano più solo studi preparatori, ma autentici punti d'arrivo per l'artista, che partecipò alla redazione del ""Viaggio pittorico nel Regno delle Due Sicilie"", contribuendovi con litografie originali con ""Lago Lucrino"" e ""Gli avanzi del tempio di Venere a Baia"", vedute raffiguranti Pompei, Posillipo, Santa Chiara e interventi vari. In questi anni Gigante strinse anche amicizia con il russo Sil'vestr Feodosievič Ščedrin, grazie al quale entrò nell'orbita dell'ambiente dell'ambasciata russa a Napoli e della facoltosa aristocrazia partenopea, la quale apprezzò molto i suoi dipinti, come testimonia la vasta mole di opere da loro commissionate. Fu anche amico di Floriano Pietrocola e consulente per gli sfondi delle sue figure in costume tradizionale.

Ultimi anni.
Nel 1837, morto van Pitloo a causa di un'epidemia di colera, Giacinto Gigante consacrò la propria affermazione sociale, quale maggiore esponente della scuola di Posillipo. Nello stesso anno andò persino ad abitare nella casa del maestro, al n. 11 del vico Vasto a Chiaia, anche se già nel 1844, grazie ai ricavati delle varie committenze russe, poté acquistare una dimora personale alle falde del Vomero, e andarvi ad abitare con la numerosa famiglia.

Dopo alcuni viaggi in Sicilia (nel 1846, al seguito della zarina Alessandra) e a Sorrento (1848) Gigante entrò in contatto con gli ambienti borbonici, ricevendo dalla corte di Ferdinando II di Napoli la commissione di alcuni disegni con vedute di Gaeta. Nel 1851, oltre a ricevere la nomina di professore onorario dell'Accademia partenopea di belle arti, fu incaricato anche di insegnare l'arte pittorica alle principessine, al seguito delle quali, tra il 1852 e il 1855, visitò Caserta, l'Isola d'Ischia e Gaeta. 

Una preziosa testimonianza artistica di questi soggiorni, per i quali Gigante fu pure insignito del titolo di cavaliere dell'Ordine, sono la ""Villa reale a Ischia"", il ""Parco reale di Quisisana"", il ""Casino di caccia nel parco di Caserta"", e ""La Marinella e Napoli dalla via Posillipo"". Degli anni 1860 è invece l'acquerello ""Cappella di San Gennaro al duomo durante il miracolo del sangue"", realizzato su commissione del nuovo monarca e inviato nel 1867 all'Esposizione universale di Parigi, dove suscitò i plausi di Pasquale Villari, che con entusiastica deferenza arrivò ad affermare che «Gigante è un acquerellista di cui non si troverebbe in Italia un altro di egual merito». 

Giacinto Gigante morì a Napoli il 29 novembre 1876.

Stile.
Giacinto Gigante è considerato, al pari del maestro Anton Sminck van Pitloo, uno degli esponenti più sensibili e significativi della scuola di Posillipo. Dopo gli esordi come disegnatore cartografico Gigante si avvicinò infatti alla pittura dell'olandese van Pitloo: fu proprio seguendo la strada tracciata dal maestro che egli contribuì a rinnovare la tradizione della pittura di paesaggio, che sino ad allora risentiva dei moduli compositivi d'ascendenza documentaristica introdotti da Jakob Philipp Hackert. Gigante, al contrario, non fu deferente a una ripresa rigorosamente realistica del dato naturalistico, bensì si mostrò più attento alla componente emozionale dell'immagine, caricata di vive suggestioni personali dovute all'osservazione ""en plein air"". Pur nel sostanziale rigore di rappresentazione, Gigante coglie il paesaggio per mezzo di estatici abbandoni e di vivide ricerche atmosferiche, lasciando così trasparire un intenso sentimento di intimismo lirico che è in pieno accordo con la categoria estetica del pittoresco.

I campi visivi adottati da Gigante, in particolare, non sono mai ampi bensì abbracciano sempre prospettive ristrette a piccoli spazi, descritte con taglio quasi fotografico. I suoi quadri, inoltre, sono animati da una grande intimità, dovuta alla scelta di raffigurare paesaggi con persone che compiono azioni quotidiane, quasi banali: è in questo modo che l'acuta indagine pittorica di Gigante, riuscendo a porre eguale attenzione all'affettuosa quotidianità del soggetto e al fresco naturalismo della rappresentazione, tradisce una visione della realtà calma, contemplativa, persino malinconica. Tra i suoi soggetti preferiti, in particolare, si menzionano l'assolata campagna flegrea, la lussureggiante costiera sorrentina e le isole di Capri, Ischia e Procida, con i loro incanti cromatici.

Gigante recepì stimoli cruciali specialmente dalla pittura dell'inglese William Turner, dal quale prese spunto per le modalità d'utilizzo dell'acquarello e per le sue innumerevoli potenzialità creative, esaltate specialmente in tele come ""Porto Salvo"" e nella verdeggiante natura del ""Paesaggio sorrentino"" (1850). Impulsi analoghi furono desunti dalla suadente duttilità della luce mediterranea, sapientemente plasmata nella ""Tempesta sul golfo di Amalfi"", dove un raggio di sole riesce a squarciare le nubi e a illuminare uno spicchio di mare della costiera Amalfitana, restituendo un'impressione di piacevole dolcezza, nonostante il mare in burrasca:

"
"Provincia di Novi

La provincia di Novi era un ente locale del Regno di Sardegna. Secondo la struttura amministrativa sabauda preunitaria, corrispondeva al livello denominato in Francia come ""Arrondissement"". Con il Decreto Rattazzi del 1859, assunse il nuovo nome di Circondario di Novi, ed in tale veste esistette fino al 1927.

Storia.
Nascita dell'istituzione.
La provincia, avente come capoluogo Novi Ligure (fino al 1863 chiamata solo ""Novi""), nasceva il 1º gennaio 1819, in virtù degli effetti del regio editto del 10 marzo 1818. Faceva parte della Divisione di Genova del Regno di Sardegna ed era suddivisa nei seguenti mandamenti:

La Legge Rattazzi ed il nuovo circondario di Novi.
La Legge Rattazzi, anche nota come Regio Decreto numero 3702 del 23 ottobre 1859, riorganizzò l'organizzazione amministrativa del Regno, ridenominando come Province le Divisioni, e come Circondari le vecchie Province.

Le terre della provincia e del circondario soppressi ad oggi.
Attualmente i comuni della ex provincia ed ex circondario di Novi fanno parte degli odierni territori chiamati Novese ed Ovadese (nell'attuale Provincia di Alessandria), a loro volta compresi nella più antica regione storica dell'Oltregiogo, precedente alla stessa provincia di Novi.

"
"Angelcorpse

Gli Angelcorpse sono una band death metal/blackened death metal di Kansas City, Missouri attualmente con sede a Tampa, Florida. 

Storia degli Angel Corpse.
Essi si formarono nel 1995 e si sciolsero nel 1999, per poi riformarsi nel 2006 e sciogliersi nuovamente nel 2009. Si sono riformati nel 2015 e sono tuttora in attività.

A proposito del nome della band, Pete Helmkamp ha affermato in un'intervista: ""È apparso come due parole sul demo, cosicché la Osmose pensò che così fosse. In realtà è stato solo un errore di stampa... è stata una casualità. La verità è che è una singola parola...e inoltre ha un effetto visivo migliore come parola unica. Combacia poi con la pronuncia: ci pronunciamo 'Angelcorpse', non 'Angel Corpse'.""




"
"Songhai (popolo)

I Songhai sono una popolazione africana stanziata presso il fiume Niger, tra gli stati del Mali, di cui costituiscono il 7% della popolazione, e del Niger, nel quale sono spesso identificati con il gruppo affine dei Djerma. Sono agricoltori, e coltivano le rive del Niger e le sue aree di esondazione.

I Songhai moderni sono i discendenti del popolo che diede vita all'Impero Songhai, nell'Africa subsahariana, che ebbe una grande importanza nella storia dell'Africa anche grazie alla sua posizione strategica a cavallo fra l'Africa nera e quella bianca.
"
"Angelzoom

Angelzoom è un progetto solista della cantante tedesca Claudia Uhle che ha pubblicato un album eponimo nel 2004.

L'album ha visto la partecipazione di vari musicisti e degli Apocalyptica ed è stato prodotto da Bernd Wendlandt, autore anche di tutti i testi. Nell'aprile 2005 gli Angelzoom hanno accompagnato gli Apocalyptica nel loro tour europeo.



"
"Malinke

I Malinke sono un popolo africano del Mali, stanziato nella zona di Bamako. Le origini storiche di questo popolo sono abbastanza incerte; sono molto vicini ai Bambara dal punto di vista somatico, linguistico e culturale. Sono in maggioranza di religione animista.
"
"Vaso (potatura)

Il vaso è uno dei sistemi d'allevamento più diffusi per le colture arboree da frutto. La forma classica, rappresentata da un albero con un tronco relativamente alto che si suddivideva in 4-5 ramificazioni primarie, formava una chioma piuttosto espansa in volume e in altezza. In seguito, secondo la vigoria delle specie, la forma è andata riducendosi soprattutto in altezza, in modo da semplificare le operazioni manuali quali la raccolta e la potatura.

Descrizione.
Attualmente esistono diverse varianti, con differenziazioni che riguardano la specie agraria, gli usi o i fondamenti teorici che ne hanno definito l'evoluzione, la procedura che si adotta nella potatura d'allevamento per giungere alla forma definitiva. 

In generale la struttura del vaso consiste in una forma a imbuto, espansa in volume e aperta al centro, costituita da un tronco che ad una certa altezza s'interrompe diramandosi in 3-5 ramificazioni, dette branche primarie, inclinate a raggiera verso l'esterno. A loro volta le branche primarie si ramificano in branche secondarie. Queste sono più inclinate e orientate in modo da occupare gli spazi compresi fra le branche primarie. Secondo la tipologia le branche secondarie si ramificano in branche terziarie oppure portano direttamente le branchette di sfruttamento, che periodicamente sono rinnovate con la potatura di produzione.

L'altezza del tronco è andata riducendosi nel tempo e attualmente, per facilitare le operazioni di raccolta manuale, si mantiene entro i 50-100 cm, fatta eccezione per forme adattate alla raccolta meccanica.

"
"Efes Pilsener

Efes Pilsener è una birra turca.

La produzione iniziò nella regione omonima nei pressi della città di Smirne.

Il gusto in generale è pieno e non tende a sbavature amare, tipiche di alcune birre, in particolare fra quelle più commerciali.

Al giorno d'oggi vengono prodotti cinque tipi di birra Efes: 

L'ammiraglia del marchio del ""Efes Beverage Group"" ha vinto numerose medaglie, assegnate da prestigiosi istituti internazionali. Durante gli ultimi anni, la birra Efes Pilsen è stata premiata molte volte da Monde Selection con un premio di qualità d'Oro, di Bronzo o d'Argento come conferma di una qualità costante della birra.

Efes è attualmente lo sponsor della squadra di pallacanestro turca Anadolu Efes Spor Kulübü.
"
"Bambara

I Bambara o Bamana sono l'etnia principale del Mali (2.500.000 persone, circa il 32% della popolazione complessiva del paese).

Le regioni in cui i Bambara sono più numerosi sono quelle di Ségou e di Bamako, nella regione di savana al centro del Mali, ma ci sono comunità bambara anche in altre zone. La loro lingua è parlata anche da altre popolazioni della zona.

Storia.
Come i Malinke e i Marka (con cui hanno ancora moltissimi tratti in comune), i Bambara discendono dall'antico Impero del Mali. Alcuni storici ritengono che si debba a loro l'introduzione dell'agricoltura nell'Africa subsahariana. Dopo il crollo dell'Impero del Mali, nella regione si formarono diversi regni, fra cui quello di Segou (1660-1881) e quello di Kaarta (1670-1851). Il Regno di Segou si sviluppò a partire dal XVII secolo e raggiunse l'apice della propria potenza e ricchezza fra gli anni 1760 e 1780, durante il regno del sovrano N'golo Diarra. L'arrivo dei francesi pose fine al regno alla fine del XIX secolo.

Creazione dell'etnia.
Il termine ""Bambara"" (o ""Banaba"") in origine era l'immagine stereotipata dell'altro (cattivo-brutto), in contrapposizione agli arabi (buoni-belli). 
i commercianti Juula (di lingua mandingo) chiamavano ""banama"" (Bambara) la massa contadina che non gli era sottomessa, il termine ""Bambara"" diventa l'emblema dell'ignoranza totale, ma ogni infedele all'Islam non era definito ""Bambara"". Il fatto di non essere musulmano era un sistema di classificazione sociale, classificazione sociale che diventerà ""etnico"" dopo il colonialismo.
l'autonominarsi è importante, ma per l'identità etnica è importante anche il modo con cui gli ""altri"" mi chiamano; nessun nome è di per sé il nome di un popolo, ma ognuno può diventarlo, basta che il popolo se ne appropri; e questo è stato il caso dei Bambara.

Economia.
I Bambara sono principalmente agricoltori; in particolare coltivano il miglio. Praticano anche l'allevamento.

Arte.
I bambara sono noti per la loro abilità nella lavorazione di ferro, legno, cuoio, ceramica e tessuti. Particolarmente caratteristico della loro produzione artigianale è il ""chiwara"" o ""tjiwara"", un copricapo-maschera tradizionale di legno intagliato, in forma di antilope, che viene indossato nelle cerimonie religiose. Tutte le maschere bambara sono realizzate in un particolare stile chiamato ""segou"", caratterizzato tra l'altro da volti piatti, nasi a forma di freccia, e segni triangolari che rappresentano cicatrici decorative. Altra caratteristica dei bambara è la realizzazione di maschere di animali con l'aggiunta di elementi naturali, come le corna.
Una grande mostra di arte bambara è stata tenuta nel 2001-2002 al Rietberg Museum di Zurigo e al Museum of African Art di New York.

Religione.
Nonostante l'azione dei missionari, il Cristianesimo non ha mai attecchito in modo significativo nella comunità bambara, che è tutt'oggi prevalentemente animista; in tempi recenti si è osservato invece un processo di islamizzazione.

Società.
La società tradizionale bambara è suddivisa in sei caste iniziatiche maschili, chiamate ""dyow"" (al singolare ""dyo""), per esempio i ""komo"" e i ""koré"".

"
"Bozo

I Bozo sono una popolazione africana, stanziata nella parte centrale del delta interno del Niger, in Mali, fra Djenné e Debo. Sono una popolazione negroide dedicata principalmente alla pesca. La popolazione dei Bozo ammontava a 132.100 persone al censimento del 2000. Parlano quattro lingue che complessivamente formano il sottogruppo linguistico della lingue bozo.
"
"Domenico Danzuso

Per cinquant'anni le sue critiche su spettacoli di prosa e di lirica rappresentati in Italia e all'estero (e pubblicati anche su riviste come ""Dramma"", ""Sipario"", ""Histrio"" e ""Prima Fila"", oltre che sul giornale ""La Sicilia"") rappresentarono una voce autorevole per il mondo dello spettacolo. Fondatore e membro del consiglio dell""'Associazione critici di teatro"", fu anche per anni docente di storia dello spettacolo nell'Accademia di belle arti di Catania. Fu anche molto attivo nel sindacato dei giornalisti, ricoprendo cariche nazionali e regionali. Tra i più prestigiosi riconoscimenti ricevuti in vita, il premio Flaiano, la ""Lente d'oro"" per la critica drammatica e il ""Randone"". Ha pubblicato numerosi libri, tra cui ""Musica, musicisti e teatri a Catania"", scritto con Giovanni Idonea, con cui ha curato anche le ""Memorie storiche del Teatro Massimo Bellini"", ""Bellini e le sue donne"" e ""Cento giorni di teatro"". Dopo la sua scomparsa, gli sono stati intitolati una strada, una biblioteca comunale dello spettacolo (in cui sono confluiti migliaia di volumi specialistici donati dalla famiglia) e alcuni premi. Uno di essi, organizzato dal Lions Catania Host, dalla SCAM (Società catanese amici della musica) e dal Teatro Stabile di Catania, premia ogni anno un giovane attore di prosa e un giovane cantante lirico.
"
"Elburz

Gli Elburz (in persiano البرز), anche chiamati Alburz o Alborz, sono una catena montuosa nell'Iran settentrionale che si estende dall'Azerbaigian, appena a sud del Caucaso, ai confini dell'Iran con Turkmenistan e Afghanistan. Più della metà delle oltre duecento cime iraniane sopra i 4000 metri si trova in questa catena, tant'è che la più alta vetta del medio oriente, il Damavand, si trova proprio negli Elburz (nel distretto di Amol) e raggiunge i 5671 metri.

I monti Elburz formano una barriera geografica e climatica fra la depressione del mar Caspio meridionale e l'Altopiano iranico. La catena montuosa si estende in larghezza per soli 60-130 km. A livello geologico, consiste di una serie di sedimenti risalenti all'era Devoniana.

Anche a causa dei suoi inverni nevosi ci sono piste da sci e rifugi, alcuni dei quali sono considerati i migliori del Medio oriente. Alcuni dei più noti sono: Dizin, Shemshak, Tochal e Darbashar.

Nella letteratura persiana gli Elburz occupano un ruolo centrale, similmente al Shahnama, e fanno anche parte della mitologia antica. Si pensa che i monti fossero la dimora di Pershotan, un messia aspettato dai devoti del Zoroastrismo.

Non devono essere confusi, data la somiglianza del nome, con il monte Elbrus del Caucaso, che ugualmente prende il suo nome dal monte Harā Bərəzaitī della mitologia persiana.

Ambiente.
I monti Elburz racchiudono al loro interno una straordinaria varietà ambientale e rappresentano la maggiore risorsa boschiva dell'Iran. Nella parte più orientale della catena montuosa si trova il parco nazionale del Golestan.
Flora.
Alle quote superiori prevalgono i deserti d'alta quota, i quali, sul versante meridionale, si tramutano in steppe e aridi cespuglieti. Le pendici settentrionali godono di un clima totalmente differente: l'aria umida proveniente dal mar Caspio porta a frequenti precipitazioni ben ripartite durante l'anno (1000-2000 mm annui). Queste circostanze hanno favorito lo sviluppo di rigogliose foreste pluviali temperate: dette ""Ircana"" - dall'antico nome della regione attorno alle rive del mar Caspio, l""'Hyrcania"" (""la terra dei lupi"") -, si stendono al di sotto dei 1000 m e sono composte principalmente da latifoglie. Sono esclusivamente presenti negli Elburz ed in alcune zone del Caucaso. Si tratta di rimanenze di foreste in passato assai più abbondanti, piene di muschi e rampicanti e con una straordinaria biodiversità. Fra 1000 e 2000 m d'altitudine invece dominano faggete a faggio orientale.
Fauna.
L'impressionante varietà di ambienti nelle isolate e incontaminate vallate ha consentito la proliferazione di una favolosa fauna. Essa comprende specie di grandi carnivori oggi a rischio di estinzione: il leopardo del Caucaso, la lince euroasiatica, il lupo indiano e l'orso bruno. Tra i carnivori si contano numerose altre specie, ad esempio la lontra, il gatto selvatico e lo sciacallo dorato, anch'essi a rischio. Estinta da una quarantina d'anni è invece la tigre del Caspio, sottospecie del felino asiatico.
"
"Loggia dei Mercanti (Ascoli Piceno)

La loggia dei Mercanti è un'opera cinquecentesca che fu aggiunta alla preesistente facciata della chiesa di san Francesco in piazza del Popolo ad Ascoli Piceno.

Storia e architettura.
La sua struttura architettonica si compone di cinque arcate poggianti su colonne corinzie sormontate da capitelli con decoro fogliare e termina con un cornicione cui, in seguito, ne fu sovrapposto un altro merlato di mattoni.

La loggia fu commissionata dalla ricca ""Corporazione della Lana"" che, dalla sua costruzione, ricavò uno spazio espositivo per le merci.

L'opera, iniziata dal maestro lombardo Bernardino di Pietro da Carona, fu ultimata nell'anno 1513 da Francesco Rubei di Villagona. Di incerta attribuzione sia la progettazione che il disegno, si suppone che si possano considerare validi vari artisti quali: Cola dell'Amatrice, Benedetto da Maiano o Bramante.

Sulla porzione della parete esterna della chiesa di san Francesco, racchiusa all'interno del perimetro della loggia, si trova immurata una lapide di travertino, recante data 3 ottobre 1568, che indica con esattezza a quali misure dovevano corrispondere le lavorazioni dei laterizi usati per l'edilizia della città.

Al centro si legge la scritta:
Questo provvedimento fu attuato dal governatore ascolano Giovanni Battista Baiardi per regolamentare i manufatti dei fornaciai poiché risultavano spesso di misura inferiore a quella commissionata: «""di minor misura delle forme sigillate dategli da' deputati""».

Scavati all'interno della lastra di travertino ci sono sei riferimenti per: mattone, quadro, mezzanella, coppo etc.
In basso vi è riportata anche una misura lineare della lunghezza di 63 cm, detta ""branzolaro"", suddivisa in sei segmenti di circa 10,5 cm cadauno.


"
"Barbecue Bob

Biografia.
Iniziò suonando la chitarra 6 corde, ma quando si trasferì ad Atlanta (intorno al 1924) suonò anche con la chitarra 12 corde.

Diventò uno dei maggiori esponenti dell'Atlanta Blues. Durante la sua breve carriera (morì a 29 anni) registrò circa settanta dischi a 78 giri. Morì a causa di una polmonite a Lithonia, Georgia.

Anche il fratello Charles suonava blues, e registrò sotto lo pseudonimo ""Laughing"" Charley Lincoln.

"
"Ida (nome)




Origine e diffusione.
Il nome ha una duplice origine. Primariamente, è una continuazione del nome germanico ""Ida"", ricondotto generalmente alla radice ""id"" (""lavoro"", ""operosità"", ""attività"") o al suo corrispettivo norreno ""ið"", e poteva anche costituire un ipocoristico di altri nomi contenenti tale elemento; in alternativa viene ricondotto al germanico ""itis"" (""donna"") o all'anglosassone ""id"" (""guerriera"").

In secondo luogo, il nome può avere origine greca, come ripresa del toponimo del monte Ida, una montagna di Creta dove, secondo il mito, sarebbe stato allevato Zeus, o di quello di un altro monte Ida, situato nei pressi dell'antica Troia.

Per quanto riguarda l'Italia, la diffusione del nome era originariamente legata al culto di alcune sante così chiamate e alla fama di Ida di Nivelles, la moglie di Pipino di Landen (anch'ella santa, comunque); il suo uso recente è però motivato più dalla moda di adottare nomi stranieri, in questo caso ripescandolo dalla Francia e dalla Germania dove era già ben attestato. Il nome è usato quasi solo al femminile, anche se è attestata la forma maschile ""Ido"".

In Inghilterra venne importato dai Normanni, ma il suo usò terminò nel Medioevo; venne poi ripreso nel XIX secolo, in parte grazie al personaggio omonimo nel ""The Princess"" di Alfred Tennyson. In Irlanda era usato anticamente per ""anglicizzare"" il nome ""Íde"".

Onomastico.
Il nome venne portato da varie sante, e l'onomastico si può festeggiare quindi in date diverse:





"
"Paragnosta

Il termine paragnosta (dal greco ""parà"", vicino, e ""gnosis"", conoscenza, cognizione) indica una persona che possiederebbe capacità paranormali e in particolare la capacità di conoscere cose attraverso canali non convenzionali di conoscenza, per lo più attraverso fenomeni ESP di retrocognizione (comunemente intesa come chiaroveggenza rivolta al passato).

Il paragnosta, messo a contatto con un oggetto (cd. oggetto induttore), riuscirebbe a raccontarne la storia pur senza conoscere nulla dell'oggetto stesso. Nella letteratura pseudoscientifica sono descritti casi in cui un oggetto può rappresentare un ""appoggio"", un ""aiuto"" per raggiungere lo stato psicologico adatto alla retrocognizione.
"
"Johannes Gessner

Figlio del pastore protestante Christoph e di Esther Maag, dopo aver studiato scienze naturali a Zurigo, studiò dal 1726 medicina a Basilea e a Leida dove conobbe Albrecht von Haller. Insieme, Gessner e Haller studiarono medicina a Parigi, matematica a Basilea con Johann Bernoulli e nel 1729 fecero un viaggio attraverso la Svizzera, studiandone la flora.

Laureatosi in medicina a Basilea nel 1730, dal 1733 divenne professore di matematica e dal 1738 di fisica nel Collegio Carolinum di Zurigo

Fondò nel 1746 la Società di scienze naturali che presiedette fino alla morte. Ebbe per allievi figure importanti come Johann Caspar Lavater e Johann Georg Sulzer.
"
"Altra storia

Altra storia (nella prima edizione intitolato L'altra storia) è stato un programma televisivo italiano di approfondimento storico andato in onda su LA7 dal 2002 al 2007, curato da Davide Savelli e realizzato in collaborazione con la casa editrice Einaudi. 

Andava in onda inizialmente il martedì in prima serata, per poi essere spostato, dall'ottobre 2003, nella seconda serata del sabato e infine nell'access prime time della domenica. La conduzione era affidata a Sergio Luzzatto e, dal 2003, a Pierluigi Battista.

La trasmissione.
Prodotto dalla OffSide (e successivamente dalla Wilder), il programma raccontava in ciascuna puntata un fatto storico di costume, politica e società avvenuto in Italia o nel resto del mondo nel XX secolo. Ogni avvenimento veniva proposto al pubblico attraverso una ricostruzione commentata e la proposta di immagini tratte dagli archivi dell'Istituto Luce e dell'AAMOD. A corredo delle immagini trasmesse veniva proposta anche la diretta esperienza di persone comuni, interpellate per l'occasione per raccontare le impressioni e le atmosfere che si respiravano all'epoca dei fatti.

Tra gli argomenti trattati nelle prime edizioni si ricordano il boom economico italiano e il colonialismo, ma anche la rappresentazione del potere attraverso il corpo dei leader italiani che si sono susseguiti nei decenni, da Benito Mussolini a Silvio Berlusconi, e i fatti di costume e i personaggi che hanno segnato l'opinione pubblica del Novecento, come la coppia Fausto Coppi-Gino Bartali.

Nel 2003 l'intera stagione fu incentrata sugli avvenimenti principali della Prima Repubblica. L'edizione 2005 in particolare fu dedicata al decennio degli anni ottanta, mentre nel 2006 si affrontarono le tematiche legate alla fine della Prima Repubblica e quindi alle inchieste Mani pulite e ""Tangentopoli"", analizzando così anche la contrapposizione tra magistratura e politica che si è creata in quegli anni. Una puntata della serie è stata dedicata al gay pride del 2000.

L'ultima serie del 2007, in onda dal 14 gennaio la domenica alle ore 20.30, era dedicata alla storia della televisione italiana.

Gli autori del programma erano lo stesso Sergio Luzzatto, docente di storia all'Università di Torino, Giuseppe Giannotti (anche regista), Giovanni De Luna e Davide Savelli. Le musiche erano di Angelo Talocci.

"
"Darren Fletcher

Caratteristiche tecniche.
Interno di centrocampo, può essere schierato come mediano o all'occorrenza come esterno di fascia e come difensore, dimostrando di essere un calciatore polivalente.

Nel 2001 è stato inserito nella lista dei migliori calciatori stilata da Don Balón.

Carriera.
Manchester United.
Dopo essere cresciuto nelle giovanili del Manchester per due anni, esordisce in prima squadra solo nel 2003 a causa di alcuni infortuni sofferti. Inizialmente gioca in posizione di ala destra, per poi tuttavia spostarsi a giocare al centro del centrocampo come mediano.

Nel 2004 gioca la finale di FA Cup vinta contro il Millwall. Nel suo palmarès vanta attualmente numerosi titoli, tutti vinti con il Manchester United, l'unica società in cui ha militato da quando gioca nelle giovanili nazionali.

È sempre stato apprezzato dal suo storico allenatore Sir Alex Ferguson, che lo ritiene da sempre importante per le sue doti calcistiche e la sua fedeltà al club inglese.

Il 13 dicembre 2011 in accordo con il club e su consiglio dei dottori decide di prendersi una pausa a tempo indeterminato dal calcio, per curare una colite ulcerosa che lo affligge da tempo.

Ad Agosto 2012 torna ad allenarsi con la squadra, tornando in campo il 14 dello stesso mese nella partita amichevole contro l'Aberdeen. Può quindi riaggregarsi stabilmente al gruppo e disputare il campionato inglese 2012-2013.

Dopo 15 anni di militanza nel Manchester United tra giovanili e prima squadra, è diventato sempre di più una bandiera dei Red Devils, con cui ha vinto 4 campionati inglesi tra il 2006 e il 2011, 1 Coppa d'Inghilterra nel 2003 2004, 3 Coppe di Lega inglese, 4 Community Shield, la Champions League del 2007-2008 vinta in finale contro i rivali del Chelsea e nello stesso anno la Coppa del Mondo per Club.

Dopo l'infortunio che lo ha tenuto lontano dai campi di gioco per un lungo periodo torna a giocare il 15 dicembre 2013, nella partita Aston Villa-Manchester United (0-3), valida per la 16ª giornata di Premier League.

L'anno successivo viene nominato dal tecnico Louis van Gaal vice-capitano della squadra, alle spalle di Rooney. La decisione è stata presa in seguito all'addio di Vidić e dal ritiro di Ryan Giggs dall'attività agonistica. La prima presenza la trova alla prima giornata di Premier League, nella gara persa per 1-2 contro lo Swansea City all'Old Trafford.

Il 2 febbraio 2015 rescinde il suo contratto con il Manchester United, lasciando così i ""Red Devils"" dopo 17 anni di permanenza. Lo stesso giorno viene ingaggiato dal West Bromwich Albion, con cui firma un contratto fino al 2017.

Nazionale.
Giovanissimo cominciò a giocare anche nella Nazionale scozzese, con la quale esordì ancora diciannovenne nel 2003. Il 26 maggio 2004 divenne il secondo più giovane giocatore scozzese ad aver indossato la fascia di capitano della propria nazionale, dopo il diciassettenne John Lambie nel 1886.

Attualmente è il capitano della Scozia.

Statistiche.
Presenze e reti nei club.
""Statistiche aggiornate al 10 febbraio 2018.""

"
"Volo Swissair 111

Il volo Swissair 111 era il collegamento aereo della Swissair tra New York e Ginevra. Il 2 settembre 1998 un MD-11 operante su questa tratta precipitò a Peggys Cove (Nuova Scozia, Canada) nell'Oceano Atlantico. Tutti i 215 passeggeri e 14 membri dell'equipaggio persero la vita.

L'investigazione del Transportation Safety Board of Canada (TSB) durò 4 anni e mezzo e costò 40 milioni di dollari e concluse che il materiale infiammabile usato nella struttura dell'aeromobile provocò l'innesco di un incendio incontrollabile dall'equipaggio che causò la perdita dei comandi e il conseguente schianto del velivolo.

Storia del volo.
L'aeromobile.
L'aeroplano, un McDonnell Douglas MD-11, registrazione HB-IWF, numero di serie 48448 fu costruito nel 1991 e operava solo per conto di Swissair. Esso aveva un totale di 36.041 ore di volo. I motori erano tre turboventole Pratt & Whitney PW4462. La cabina era configurata con 241 posti (12 in prima, 49 in business e 180 in classe economica). I posti in prima e business erano dotati di un sistema di intrattenimento (""in-flight entertainment system"").

L'equipaggio.
Il comandante, Urs Zimmermann, aveva 49 anni e al momento dello schianto aveva accumulato 10.800 ore di volo, delle quali 900 sull'MD-11. Lavorava per Swissair dal 1971 e dal 1983 come comandante. Nel 1994 divenne istruttore per piloti di Airbus e più tardi di MD-11. Nel corso della sua carriera non era mai stato coinvolto in alcun incidente.

Il primo ufficiale, Stephan Loew, aveva 36 anni e possedeva all'attivo 4.800 ore di volo dei quali 230 su questo tipo di aeromobile. Lavorava dal 1991 per Swissair. Nel maggio dello stesso anno aveva ottenuto la licenza per l'MD-11. Come il comandante, anche il copilota non era mai stato coinvolto in alcun incidente.

Entrambi i piloti erano in perfetta salute e prima del volo avevano accumulato 27 ore di pausa.

L'equipaggio standard di un MD-11 era composto da un comandante, un primo ufficiale e del personale di cabina di cui facevano parte una capocabina e 11 assistenti di volo. Tutto il personale era qualificato, certificato e addestrato in accordo con le norme svizzere, sotto le regole della Joint Aviation Authorities (JAA).

I controllori di volo.
Il controllore del traffico aereo di Moncton (Canada) aveva 43 anni e un'esperienza di 9 anni. Al momento del contatto con l'SR111 aveva accumulato 5 ore di servizio, e precedentemente 72 ore di pausa.

Alle 01:18:11 UTC egli passò il contatto al controllo di terra, che avrebbe guidato l'aeromobile fino all'aeroporto di Halifax. Il controllore del traffico di terra aveva 51 anni e lavorava a Moncton da 26 anni. Quel giorno, aveva accumulato 8 ore di servizio, precedute da 16 ore di pausa.

Entrambi i controllori possedevano le necessarie qualifiche.

I fatti.
"" Tutti gli orari indicati sono UTC""

Il volo SR-111 partì dall' Aeroporto John Fitzgerald Kennedy International di New York alle 00:18 con 215 passeggeri, 2 piloti e 12 assistenti di volo con destinazione Ginevra.

Alle 00:58 l'aeromobile raggiunse una quota di 33.000 piedi, senza particolari problemi.

Alle 01:10:38 l'equipaggio sentì odore di bruciato nel cockpit e determinò che proveniva dal sistema di condizionamento. (""""Air conditioning, is it?"" ""Yes"""").

Tre minuti più tardi, alle 01:13:14 apparvero le prime tracce di fumo in cabina. I piloti iniziarono a considerare la possibilità di atterrare all'aeroporto più vicino. Alle 01:13:53 il comandante commentò: ""Non sta andando per niente bene qua sopra"" (""""That's not doing well at all up there."""").

Alle 01:14:15 il capitano inviò al centro di Moncton una chiamata radio ""Pan pan"" dichiarando che l'urgenza esisteva ma che l'aeromobile non era in serio pericolo. Il pilota chiese di atterrare all'aeroporto di Boston, nel Massachusetts, che distava 300 miglia. Il controllo di Moncton autorizzò l'avvicinamento a Boston e l'aeromobile discese a quota 31.000 piedi. Un minuto dopo, il controllore consigliò ai piloti di modificare la destinazione e dirigersi all'aeroporto di Halifax, che distava 56 miglia nautiche. L'equipaggio accettò e ottenne l'autorizzazione.

Alle 01:19:00 l'aeromobile si trovava a 30 miglia dall'aeroporto di Halifax, ma richiese tempo per la discesa dall'altitudine di 21.000 piedi.

Alle 01:20 l'equipaggio richiese l'autorizzazione di scaricare il carburante e fu conseguentemente allontanato dall'aeroporto.

Alle 01:24:42 fu dichiarata emergenza (la più alta priorità, serio pericolo). I sistemi dell'aeromobile, come le luci, gli strumenti di volo e l'autopilota iniziarono a dare problemi; l'equipaggio iniziò a perdere ogni possibilità di manovrare l'aeroplano.

Circa alle 01:30 nelle vicinanze di St. Margaret's Bay, in Nova Scotia, fu notato un grosso aeroplano in volo basso.

In accordo con le letture sismografiche di Halifax e Moncton, l'aeroplano toccò l'oceano alle 01:31:18 uccidendo tutti i suoi occupanti. Il luogo dello schianto è circa 44°24.55′N 63°58.4′O, con 500 metri di incertezza.

L'inchiesta.
L'aereo si sbriciolò al momento dell'impatto con l'acqua e la maggior parte dei detriti si sedimentarono sul fondo dell'oceano, alla profondità di circa 55 m. Le rimanenti parti furono trovate galleggianti intorno alla zona del disastro e depositate sulle scogliere dei paraggi.

L'inchiesta si concentrò inizialmente sulla ricerca e sull'identificazione dei resti umani, e nella ricerca delle scatole nere. Le condizioni meteorologiche e la decelerazione all'impatto (approssimativamente 350 G) resero particolarmente difficili le ricerche. Solo una delle vittime fu identificabile. Altre 147 furono identificate tramite le impronte digitali, la forma dell'apparato dentario e la comparazione di radiografie. Per le rimanenti 81 fu necessario il test del DNA.

Il Cockpit Voice Recorder (CVR) e il Flight Data Recorder (FDR) furono individuate dal sottomarino HMCS Okanagan e facilmente ripescate dai sommozzatori (l'FDR il 6 settembre, il CVR l'11 settembre 1998). Tuttavia, entrambi i dispositivi avevano smesso di registrare a circa 10.000 piedi di quota, sei minuti prima dell'impatto.

Il 2 ottobre 1998, il Transportation Safety Board of Canada (TSB) iniziò l'operazione di sollevamento per il recupero della fusoliera dalle profondità dell'oceano. Il 21 ottobre, almeno il 27% della fusoliera era in superficie.

Analizzando i reperti, fu determinato che la causa del disastro era dovuta a cavi difettosi nel cockpit, danneggiati dal surriscaldamento del sistema di intrattenimento passeggeri.

Furono rilasciate delle raccomandazioni di sicurezza. Il rapporto preliminare del TSB fu rilasciato il 30 agosto 2000, tuttavia quello finale non fu completato prima del 2003.

Il dragaggio dei reperti della fusoliera fu terminato nel dicembre 1999 con il 98% dell'aeroplano recuperato: circa 126.554 kg di parti del velivolo e 18.144 kg di carico.

Le conclusioni.
L'investigazione identificò undici tra cause e fattori che contribuirono all'incidente.
La prima e la più importante è:

Il surriscaldamento proveniente dal cablaggio del sistema di intrattenimento in volo non azionò i sistemi di sicurezza del circuito ma provocò un principio di incendio nei materiali isolanti che si propagò molto velocemente in altri materiali infiammabili. L'equipaggio non si rese conto dell'incendio e non fu avvisato da nessuno strumento. Una volta consapevole dell'incendio, la confusione dell'evento rese difficoltoso l'orientamento. Lo sviluppo rapido del fuoco portò allo spegnimento dei sistemi principali di volo e rese presto impossibile il controllo dell'aeromobile.

A causa della mancanza dei sistemi principali, il pilota fu obbligato a cercare di riguadagnare il controllo del velivolo ""alla cieca"", con la drammatica conseguenza dello schianto nell'Atlantico. Frammenti recuperati dell'aeroplano mostrarono che il calore nel cockpit stava iniziando a fondere la struttura.

Gli indicatori di stabilità e di velocità ritrovati mostrarono che l'aeroplano si schiantò sull'acqua alla velocità di 300 nodi, con 20 gradi di beccheggio e 110 di rollio: con il muso in decisa picchiata e coricato su un fianco, con le ali oltre la verticale.

Il TSB concluse che, se anche l'equipaggio fosse stato cosciente della natura del problema, la velocità con cui il fuoco si è propagato avrebbe comunque precluso un atterraggio ad Halifax, anche nel caso in cui l'avvicinamento fosse iniziato immediatamente dopo la dichiarazione ""pan pan"".

Sono state fatte anche altre ipotesi secondo le quali sarebbe stato piazzato un fumogeno o addirittura una bomba a bordo dell'aereo. Queste ipotesi furono in seguito smentite.

Raccomandazioni.
Il TSB pubblicò nove raccomandazioni relative a cambiamento di materiali negli aeroplani, sistemi elettrici e registrazione dei dati di volo (entrambi i registratori si disattivarono prematuramente quando il sistema di alimentazione principale venne meno). Raccomandazioni generali vennero anche pubblicate per quanto riguarda le checklist, la gestione di incendi e i sistemi anti incendio.

La mancanza dei dati di volo degli ultimi sei minuti contribuirono alla complessità dell'investigazione. Il TSB dovette ricostruire gli ultimi sei minuti basandosi solo su considerazioni e prove fisiche. L'aeroplano fu trovato frammentato in milioni di pezzi, rendendo l'operazione lunga e frustrante. L'inchiesta divenne la più lunga (cinque anni) e più costosa (75 milioni di CAD) della storia dell'aviazione del Canada.

Commemorazioni.
Due monumenti alle vittime furono eretti dal governo della Nuova Scozia. Uno è posto a est del luogo dell'incidente a The Whalesback, un promontorio a 1 km a nord di Peggys Cove. Il secondo è una commemorazione privata ma più grande, posta a ovest del luogo, vicino al Bayswater Beach Provincial Park nell'Aspotogan Peninsula. Qui furono seppellite le vittime non identificate.

Un numero rilevante di personalità morirono nell'incidente, incluso Joseph LaMotta, figlio del campione del mondo di boxe Jake LaMotta, e Jonathan Mann, a capo del programma dell'Organizzazione Mondiale della Sanità contro l'AIDS. Alcuni capolavori d'arte, compreso un quadro di Picasso, andarono persi.

Il disastro del volo 111 rimane ancora oggi l'unico grave disastro occorso ad un MD-11, facendolo diventare ovviamente anche il più grave e con il più alto numero di vittime.
È tutt'oggi la più grave sciagura aerea dell'aviazione svizzera, ed una delle più gravi su territorio canadese. Contribuì al fallimento della Swissair e fu la causa di una forte diminuzione dei passeggeri.

Dopo l'incidente, l'identificativo del volo Swissair New York-Ginevra divenne 139.

Il volo Swissair 111 nei media.
L'incidente del volo 111 della Swissair è stato analizzato nell'episodio ""Fuoco a bordo"" della prima stagione del documentario ""Indagini ad alta quota"" trasmesso da National Geographic Channel e nell'episodio ""Fuoco in cielo"" della prima stagione del documentario """" trasmesso da Discovery Channel Italia il 12 novembre 2015.

"
"Servofreno

Il servofreno è un dispositivo che agisce sulla pompa del sistema frenante. Quando si preme sul pedale del freno, questo sistema amplifica la forza esercitata dal conducente.

Nelle vetture moderne si utilizzano servofreni a depressione, che sono composti da una valvola che mette in comunicazione la camera stagna del servofreno con il collettore d'aspirazione, in modo da poter sfruttare la depressione dell'aspirazione per azionare il freno.

Descrizione.
Il sistema è formato da un cilindro metallico in cui scorre un pistone azionato dal conducente tramite un perno, il quale aziona la pompa freno tramite un'asta. Tale azione viene facilitata con lo sfruttamento della differenza di pressione che si va ad esercitare sulla superficie di tale pistone.
Il sistema di depressione viene governato da una valvola a funzionamento retroattivo la quale, a seconda della pressione esercitata sul pedale, regola la differenza di pressione ai due lati del pistone.

Funzionamento.
Quando il pedale viene rilasciato, la valvola che permette di generare la depressione è chiusa, e ai due lati del pistone si ha la stessa pressione. Questo perché, con il pedale rilasciato, il perno governato dal pedale e che agisce sul pistone ritorna in posizione di riposo tramite una molla, aprendo un foro sul pistone e permettendo il reflusso dell'aria dalla camera in comunicazione con l'esterno alla camera stagna, quindi il pistone viene tenuto o riportato in posizione di riposo (nessuna azione frenante) tramite una molla.
Quando si preme il pedale, la valvola si apre e genera una depressione nella camera stagna del cilindro, mentre un'altra camera, sul lato opposto, è perennemente in comunicazione con l'esterno. La pressione atmosferica agisce sul pistone, e la forza che viene effettivamente applicata alla pompa freno viene quindi amplificata del rapporto fra la pressione atmosferica e la minore pressione che è ora presente nella camera stagna.
Quando il pedale viene rilasciato, i due lati del disco tornano in comunicazione, perché il perno che spinge sul pistone ritorna in posizione di riposo e apre un foro che mette in comunicazione le due stanze, annullando la differenza di pressioni, in modo che il pistone possa ritornare in posizione di riposo tramite la molla.

Caratteristiche.
I freni con servofreno pneumatico ad azionamento idraulico consentono di ridurre drasticamente lo spazio di frenata grazie alla maggiore forza che si riesce a trasmettere alla pompa freno.

Un sistema complementare al servofreno è l'ABS, che evita il blocco delle ruote durante un arresto improvviso, l'ABS è più rilevante nei sistemi moderni di frenata che consentono una frenata più energica, e che diminuiscono d'altra parte la probabilità delle complicazioni legate al bloccaggio delle ruote.

In caso d'avaria.
Il pedale resta sempre direttamente collegato ai freni, in modo da poter azionare sempre i freni anche con il quadro comandi e motore spenti o con un'avaria del sistema di servizio, seppur richiedendo un maggiore sforzo, dato che la valvola della camera stagna rimane chiusa e invece di creare una depressione per facilitare il suo azionamento si forma una pressione sempre maggiore, che limita l'azionamento del freno.

Questo difetto non è presente con i freni a tamburo o a dischi senza servofreno, per i quali la forza da esercitare sul pedale resta la medesima a motore spento o acceso.

Attenzione.
Con i freni pneumatici o ad azionamento idraulico è sconsigliabile la guida a motore spento, per evitare queste pericolose difficoltà di frenata.

In ogni caso di avaria del servofreno, può essere utilizzato il freno a mano (ma con grande attenzione perché può causare un pericoloso sbandamento del veicolo se le ruote posteriori vengono bloccate), che ha un funzionamento indipendente e di tipo meccanico, quindi efficace sia a motore acceso che spento e a prescindere da problemi alle centraline elettroniche.

Inoltre se il cambio non è in folle, quando il quadro motore viene spento, il veicolo rallenta fino ad arrestarsi, qualunque sia la marcia inserita, per effetto del freno motore, ciò non toglie che in caso d'avaria è pericoloso spegnere il motore mentre si muove ad alte velocità, è consigliabile invece rallentare rilasciando l'acceleratore e aiutandosi con marce basse e il freno a mano e a velocità più moderate spegnere il motore per arrestare il veicolo.


"
"Angtoria

Gli Angtoria sono una band heavy metal/symphonic metal formata dalla cantante inglese Sarah Jezebel Deva e dai fratelli svedesi Chris Rehn e Tommy Rehn nel 2001. Nata una profonda amicizia tra i tre, questi ragazzi decisero di crearsi una band che esordì ufficialmente con la firma di un contratto discografico nel 2005 che portò alla pubblicazione del loro primo disco nel 2006.



"
"Uummannaq

Uummannaq è un centro della Groenlandia di circa 1500 abitanti, nel comune di Qaasuitsup; si trova a 500 km a nord del Circolo Polare Artico, ma nonostante questo il clima è secco e soleggiato. Nel XVII secolo era un porto per la caccia alle balene e si potevano incontrare balenieri, soprattutto olandesi; in primavera, con l'arrivo della prima nave della stagione, per tradizione l'intera cittadinanza si riunisce sulla collina ad ovest del villaggio e vengono sparate tre salve di cannone come benvenuto. Nel museo della città si possono trovare informazioni generali sulla storia e la cultura della Groenlandia e sulla caccia alle balene; vi sono anche una sala dedicata alla spedizione del tedesco Alfred Wegener e una sezione sulle mummie di Qilaqitsoq, ritrovate nel 1972 perfettamente conservate. A due ore dal paese si trova il vero castello di Babbo Natale e più in là il posto chiamato ""grotta dei troll""; un'altra attrazione è la montagna presso la cittadina: essa ha il basamento di gneiss che sale verso l'alto con spire nere, bianche e rosse che cambiano continuamente colore.

Uummannaq è raggiunta da elicotteri quattro o cinque volte la settimana e da almeno un traghetto ogni sette giorni.

Uummannaq fu a capo di un comune, il comune di Uummannaq. Questo comune, istituito il 18 novembre 1950, cessò poi di esistere il 1º gennaio 2009 dopo la riforma atta a cambiare il sistema di suddivisioni amministrative della Groenlandia; il comune di Uummannaq si fuse insieme ad altri 7 comuni a formare l'attuale comune di Qaasuitsup.

A Uummannaq è presente una squadra di calcio, FC Malamuk, che milita nel campionato groenlandese e ne ha vinta un'edizione nel 2004.

Nel 2010 la cantautrice scozzese KT Tunstall ha inserito nel suo quarto album di inediti, Tiger Suit, come primo brano la canzone Uummannaq Song.
"
"Alcide Dessalines d'Orbigny

Fu il fondatore della micropaleontologia.

Biografia.
Alcide nacque in una famiglia di viaggiatori e amanti delle scienze naturali. Il padre Charles-Marie, impiegato in marina come medico, trasmise al figlio l'entusiasmo per la biologia, la zoologia e la botanica. Nel 1820, la famiglia si trasferì a La Rochelle; in questa città culturalmente attiva e sul mare Alcide avrebbe trovato tutti i mezzi per coltivare i propri interessi.

La sua prima passione furono gli animali microscopici che egli stesso denominò foraminiferi. La sua prima opera, su questo argomento, viene oggi considerata il fondamento della moderna scienza della micropaleontologia; tra l'altro, in essa descriveva oltre mille specie di foraminiferi, ponendo le basi su cui si fonda tuttora la loro classificazione.

L'opera sui foraminiferi destò l'interesse di importanti scienziati dell'epoca, in particolare Georges Cuvier, e valse ad Alcide un ingaggio da parte del Museo di storia naturale di Parigi. Con i fondi del museo, egli partì per una missione che dal 1826 al 1833 lo vide toccare Brasile, Argentina, Paraguay, Cile, Perù e Bolivia. In queste regioni, già esplorate da altri celebri naturalisti (per esempio Alexander von Humboldt e Aimé Bonpland), Alcide fece nuove scoperte, pubblicando per il Museo numerosi articoli di botanica, zoologia, geografia, geologia ed etnografia.

Al suo ritorno in Francia, Alcide iniziò a specializzarsi in paleontologia e stratigrafia. Divenne professore del Museo di storia naturale, che per suo merito aprì una sezione paleontologica (1853). Nella sua carriera ottenne numerosi altri riconoscimenti, tra cui il cavalierato della ""Légion d'honneur"" e dell'Ordine di San Wladimir di Russia e l'onorificenza di ufficiale della Legion d'onore della Repubblica di Bolivia. Fu presidente della Société géologique de France.

Morì a 55 anni.

L'eredità.
Oltre ad aver fondato la micropaleontologia, d'Orbigny lasciò attraverso la sua opera un immenso corpus di conoscenze scientifiche in una quantità di settori. Attraverso la micropaleontologia applicata ai foraminiferi, fornì importanti indicazioni sui cambiamenti climatici della Terra in epoca preistorica. Fu un precursore della biogeografia e formulò la prima ipotesi di scala geologica dei tempi. Nei suoi viaggi classificò oltre 100.000 specie. Con le sue osservazioni nei campi della stratigrafia e della micropaleontologia contribuì sia alla tecnica della ricerca del petrolio che alla costruzione del tunnel sotto la Manica. Infine, le opere scritte in Sudamerica sono ricche di indicazioni antropologiche ed etnologiche

"
"Ipswich Town Football Club

L'Ipswich Town Football Club, noto semplicemente come Ipswich Town, è una società calcistica inglese con sede nella città di Ipswich, nella contea del Suffolk, militante in Football League Championship (seconda divisione inglese) dal 2002.

Fondata nel 1878, la squadra ottenne lo status professionale nel 1936. Nella stagione 1961-62, in cui esordì per la prima volta in massima divisione, l'Ipswich, con Alf Ramsey in panchina, vinse il suo primo e finora unico campionato. Il periodo di maggior successo della squadra fu sotto la guida di Bobby Robson, suggellato dalla conquista di una FA Cup nella stagione 1977-78 e di una Coppa UEFA durante la stagione 1980-81, nonché da due secondi posti consecutivi in campionato nelle stagioni 1980-81 e 1981-82.

Storia.
Gli inizi.
Il club fu fondato nel 1878 come squadra amatoriale con il nome di Ipswich A.F.C., per assumere, nel 1888, la denominazione di Ipswich Town Football Club in occasione della fusione con l'Ipswich Rugby Club. Inizialmente iscritto in tornei locali (la Suffolk Challenge Cup e la Suffolk Senior Cup), a partire dal 1907 l'Ipswich Town militò in Southern Amateur League, vincendola quattro volte (la prima volta nella stagione 1921-22), mentre nel 1936 ottenne lo status di club professionale.

Al termine della stagione 1937-38, con la promozione in Division Three, l'Ipswich fu iscritto in Football League. I ""Tractor Boys"" militarono in terza categoria per tutti gli anni quaranta, fino alla stagione 1954-55, al termine della quale furono promossi in ""Second Division"" dopo aver vinto il campionato.

L'era Ramsey.
L'esordio in seconda categoria dell'Ipswich si concluse con la retrocessione e con l'esonero dell'allenatore Scott Duncan, il cui posto fu preso da Alf Ramsey, che riportò subito la squadra in seconda serie. Al termine della stagione 1960-61, concludendo il campionato al primo posto, l'Ipswich fu promosso in First Division. Il debutto dei ""Tractor Boys"" in massima serie fu trionfale: dopo aver disputato buona parte del campionato a ridosso delle prime posizioni, nelle ultime dieci giornate gli uomini di Ramsey si inserirono nella lotta per il titolo, aggiudicandoselo all'ultima giornata. Alla vittoria del campionato seguì tuttavia un periodo di declino: al termine della stagione successiva, dopo l'eliminazione in Coppa dei Campioni da parte del Milan, Ramsey abbandonò la squadra lasciando il posto a Jackie Milburn, che rimase una sola stagione in cui la squadra retrocesse in ""Second Division"" subendo 121 goal in campionato.

Il secondo periodo d'oro con Bobby Robson.
Al termine del campionato fu assunto Bill McGarry che al termine della stagione 1967-68 riportò la squadra in massima divisione vincendo il campionato di stretta misura sul Queens Park Rangers. Nel gennaio del 1969 a McGarry subentrò Bobby Robson che, a partire dal 1973, con un quarto posto in campionato che valse l'accesso per la Coppa UEFA, inaugurò il secondo periodo di maggior successo della squadra. La squadra, forte di giocatori come John Wark, Paul Mariner, Arnold Mühren, Frans Thijssen e Terry Butcher, raggiunse l'apice di questo periodo tra la fine degli anni settanta e l'inizio degli anni ottanta, con la vittoria nella Fa Cup nel 1977-78 e della Coppa UEFA nel 1980-81 e con due secondi posti consecutivi ottenuti nelle stagioni 1980-81 e 1981-82. Alla fine di quest'ultima stagione, Robson lasciò la squadra per divenire commissario tecnico della nazionale inglese. Il suo posto fu preso da Bobby Ferguson, sotto la cui guida l'Ipswich conobbe un calo nelle prestazioni fino a retrocedere al termine della stagione 1985-86.

Il debutto in Premier League.
Ferguson rimase sulla panchina dell'Ipswich anche nella stagione successiva, ma si dimise dopo aver fallito la promozione ai playoff. Dopo un periodo interlocutorio con John Duncan, a partire dal 1990 la squadra fu allenata dall'ex manager del West Ham John Lyall che vinse nella stagione 1991-92 la Second Division, facendo dell'Ipswich uno dei club fondatori della Premier League. I ""Tractor Boys"" rimasero in massima serie per due stagioni: il primo anno, dopo un buon inizio, la squadra calò e concluse alla sedicesima posizione, mentre la stagione successiva retrocesse in First Division nonostante l'avvicendamento in panchina di George Burley con Lyall.

Tra l'Europa e la seconda divisione.
Dopo tre promozioni mancate ai playoff, l'Ipswich tornò in massima serie nel 2000. Nella stagione 2000-01 l'Ipswich disputò il proprio campionato navigando nelle prime posizioni, lottando fino all'ultima giornata per la qualificazione in Champions League. Nella stagione successiva la squadra, pur confermando l'accesso in Coppa UEFA grazie al premio Fair Play della UEFA, retrocesse in ""First Division"". La retrocessione significò l'inizio della crisi economica della società, che fu posta sotto amministrazione controllata fino alla stagione 2003-04. Intanto la squadra, allenata a partire dal 2002 da Joe Royle, continuava a disputare, nonostante la crisi economica, dei campionati di livello medio-alto, fallendo per due stagioni consecutive la promozione ai playoff per mano del West Ham, che in entrambe le occasioni eliminò i ""Tractor Boys"" in semifinale.

Nel maggio 2006, dopo il quindicesimo posto finale, Royle si dimise in favore di Jim Magilton, che alla sua prima stagione condusse i ""Tractor Boys"" al quattordicesimo posto. All'inizio della stagione 2007-08, al termine della quale la squadra raggiunse l'ottavo posto, l'imprenditore Marcus Evans divenne proprietario e azionista di maggioranza della società, avendola acquistata per 44 milioni di sterline.

Rosa 2017-2018.
""Rosa aggiornata al 6 febbraio 2018.""


Colori e simboli.
Colori.
I colori della maglia dell'Ipswich Town Football Club sono il blu ed il bianco. La seconda divisa è bianca.

Simboli ufficiali.
Stemma.
Il simbolo dell'Ipswich Town Football Club è composto da uno ""scudo"" contenente un cavallo bianco da tiro, il ""Suffolk Punch"" una razza locale di cavallo, e la dicitura del club. Fu adottato nel 1972 a seguito di un concorso e nel tempo ha avuto vari restyling mantenendo sempre la stessa conformazione a ""scudo merlato"" (come le torri medioevali) con la tonalità di blu preminente alternato dal giallo oro o dal rosso. L'unico cambiamento grafico consiste nella resa grafica del cavallo, reso più somigliante al Suffolk Punch.

Precedentemente il simbolo della squadra consisteva nello stemma della città di Ipswich, uno scudo contenente nella parte superiore lettere gotiche ed un vascello stilizzato (Ipswich è una ""città-porto"") con al centro un elmo medioevale ed un secondo scudo diviso compositivamente in due campi, metà contenente un leone rampante e nell'altra metà con tre porzioni di navi, il tutto fiancheggiati da due cavallucci marini, fu riportato nelle maglie dal 1933 al 1957. Dal 1965 la parte centrale dello stemma (il leone e le navi) venne riportato nelle maglie fino al 1972.

Strutture.
Stadio.
L'Ipswich Town Football Club gioca le partite casalinghe al Portman Road dal 1884, attivo già come campo di cricket dal 1855.

Società.
Organigramma societario.
Dopo la retrocessione la società attraversò una grave crisi economica che costrinse la proprietà ad abbandonare e a lasciare la squadra sull'orlo del fallimento sommersa dai debiti. Dopo varie vicissitudini e il rischio di scomparire dal calcio, la storica società viene acquistata dalla multinazionale Corazio CC (di proprietà peraltro di un imprenditore italiano, Mr. Ciampelletti) e alla presidenza viene posto il duca di Ipswich David Sheepshanks, che non possiede alcuna azione del team, interamente di proprietà dei Canadesi.

Ipswich Town nella cultura di massa.
Cinema.
Alcuni giocatori della squadra parteciparono nel 1981 al film di guerra ""Fuga per la vittoria"" con Pelé e Sylvester Stallone, tra cui il portiere Paul Cooper (come controfigura dello stesso Stallone), John Wark nella parte di ""Arthur Hayes"", Russell Osman impersonando ""Doug Clure"", Laurie Sivell nella parte del portiere tedesco ""Schmidt"", Kevin Beattie come controfigura di Michael Caine e Kevin O'Callaghan impersonando ""Tony Lewis"".




"
"Anorexia Nervosa

Gli Anorexia Nervosa sono una band symphonic black metal francese nata a Limoges nel 1995.

Storia.
Gli Anorexia Nervosa sono nati nel 1991 come melodic death metal band chiamata Necromancia, e cambiarono denominazione nell'attuale nel 1995. La prima formazione era composta da Stefan Bayle e Marc Zabé alle chitarre, Pier Couquet al basso, Nilcas Vant alla batteria e Stéphane Gerbaud nelle vesti di
cantante. La band ha pubblicato il primo demo nell'ottobre 1995 con il titolo ""Nihil Negativum"" e due anni dopo è stata la volta del primo album, ""Exile"". Nel 1998 il gruppo cambia formazione e genere: arrivano infatti Hreidmarr come cantante e Neb Xort come tastierista e vengono adottate sonorità black metal. Vengono così pubblicati l'Ep ""Sodomizing the Archedangel"" e il secondo album ""Drudenhaus"". Nel 2001 esce il terzo disco, ""New Obscurantis Order"", meno violento dei precedenti. Dopo la pubblicazione di nel 2004 dell'ultimo album ""Redemption Process"", Hreidmarr lascia la band nel 2005 e entra nei Count Nosferatu Kommando. Attualmente il futuro del gruppo è incerto, in quanto è ancora alla ricerca di un cantante dal 2007.







"
"Strada statale 341 Gallaratese

La strada statale 341 Gallaratese (SS 341), ora in parte della provincia di Varese ""strada provinciale 341 Gallaratese (SP 341)"", è una strada statale e provinciale italiana.

Percorso.
Inizia a Novara nella periferia est della città (il tratto urbano corrisponde a Corso Trieste) e collega la città piemontese con Varese, precorrendo la fascia di pianura compresa tra il corso del fiume Ticino e l'autostrada A8. Dopo aver superato il comune di Galliate attraversa il Ticino ed entra in Lombardia passando per Turbigo, Castano Primo, Vanzaghello, dove interseca la strada statale 336 dell'Aeroporto della Malpensa, e arriva quindi a Gallarate, dove confluisce nella strada statale 33 del Sempione ed attraversa la città. Una parte di tale tratto ospitò, fra il 1880 e il 1966, il binario della tranvia Milano-Gallarate, gestita dalla STIE.

Prosegue verso nord, parallela all'autostrada A8, attraverso i comuni di Cavaria con Premezzo, Jerago con Orago, Albizzate, Castronno, Gazzada Schianno e arriva poi a Varese. Collegando zone altamente popolate e industrializzate, è spesso soggetta a traffico elevato e il limite di velocità, soprattutto nella tratta da Gallarate a Varese, non supera quasi mai i 50 km/h.

In passato, per il tratto piemontese, era la strada provinciale 3 Novara - Castano Primo (SP 3) e, nel 1958, si decise di elevarla al rango di statale, cosa che avvenne anni dopo; il nuovo nome fu strada statale 341 Gallaratese e la gestione passo all'ANAS. 

In seguito al decreto legislativo n. 112 del 1998, dal 2001 la gestione del tratto Gallarate-Varese (cioè dal km 30,000 in poi) è passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Varese.

È in corso di approvazione presso il CIPE il progetto di variante nella tratta Gallarate-Vanzaghello che dovrebbe svilupparsi fra il termine della A36 Pedemontana Lombarda e il peduncolo di Vanzaghello della SS336 dirA

"
"Princes of the Universe

Princes of the Universe è una canzone cantata dai Queen, uscita dall'album ""A Kind of Magic"" nel 1986.

Il brano è stato scritto da Freddie Mercury, ed è una delle colonne sonore del film ""Highlander - L'ultimo immortale"", ed è la canzone della sigla della serie Tv omonima. La versione del brano inclusa nel film si differenzia di molto dalla stessa inclusa successivamente nell'album. Quest'ultima non è mai apparsa, fino ad ora, su nessun album ufficiale della band.

La canzone è stata inclusa anche nel ""Greatest Hits III"" del 1999.



Videoclip.
Il videoclip della canzone vede la band in un ambiente del film ""Highlander"", uscito l'anno stesso; nella clip è presente anche il protagonista del film Christopher Lambert che simula una lotta con Freddie Mercury.
Il video è incluso nel ""Greatest Flix III"" del 1999 e nel DVD ""Greatest Video Hits 2"" del 2003.

Inoltre nel video Brian May invece della Red Special suona una Washburn RR11V.
"
"Darkseed (gruppo musicale)

I Darkseed sono un gruppo musicale Gothic metal tedesco, fondato nel 1992.

Storia dei Darkseed.
Stefan Hertrich, il cantante del gruppo, ha lasciato la band nel 2003 ed è ritornato l'anno dopo solo per terminare l'album ""Ultimate Darkness"", pubblicato nel 2005. Nel 2006 lui e Martin Motnik lasciano nuovamente il gruppo costringendo gli altri componenti a prendere una drastica decisione: sciogliere i Darkseed. Il 24 giugno 2008 nel loro sito ufficiale, hanno annunciato che avrebbero riunito la band per il live all'Helion Festival il 4 ottobre 2008. Il 3 settembre 2008 i Darkseed hanno annunciato che il loro vecchio cantante e batterista, Harald Winkler, rientrerà nella band come frontman riformando e facendo quindi rinascere i Darkseed.
Il 4 ottobre 2009 i Darkseed annunciano sul loro sito che un nuovo bassista si è unito alla band: Michael Behnke.
L'uscita del loro nuovo album, che era annunciata per l'autunno 2009, è stata rinviata a Febbraio 2010.







"
"Qeqertarsuaq

Qeqertarsuaq (o Godhavn) è una piccola città (1100 abitanti) della Groenlandia; si trova sulla costa sud dell'isola di Disko nella baia omonima, ed appartiene al comune di Qaasuitsup. In passato porto per la caccia alle balene, anche oggi gli abitanti praticano molto la caccia e la pesca; è sede di un interessante museo e della Stazione di Ricerca Artica. Nei pressi del paese vi sono la bella vallata di Blaesedalen e il ghiacciaio Lygnmark.

Qeqertarsuaq fu anche a capo di un comune, il comune di Qeqertarsuaq. Questo comune fu istituito il 18 novembre 1950, e cessò di esistere il 1º gennaio 2009 dopo la riforma che rivoluzionò il sistema di suddivisione interna della Groenlandia; il comune di Qeqertarsuaq si unì ad altri 7 comuni a formare l'attuale comune di Qaasuitsup.

La città venne fondata nel 1773 da Svend Sandgreen.
"
"Giuseppe Ungaretti

Biografia.
Gli anni giovanili.
Giuseppe Ungaretti nacque ad Alessandria d'Egitto, nel quartiere periferico ""Moharrem Bey"", l'8 febbraio del 1888 (ma venne registrato all'anagrafe come nato il 10 febbraio, e festeggiò sempre il suo compleanno in quest'ultima data) da genitori italiani originari della provincia di Lucca. Il padre, Antonio Ungaretti (1842-1890), era un operaio, impiegato allo scavo del Canale di Suez, che morì due anni dopo la nascita del futuro poeta a causa di un'idropisia, malattia contratta negli anni di estenuante lavoro. La madre, Maria Lunardini (1850-1926), mandò avanti la gestione di un forno di proprietà, con il quale riuscì a garantire gli studi al figlio, che si poté così iscrivere presso una delle più prestigiose scuole di Alessandria d'Egitto, la svizzera ""École Suisse Jacot"". Alla figura materna dedicherà la poesia ""La madre"", scritta nel 1930, a quattro anni dalla morte della donna.

L'amore per la poesia sorse in lui durante questo periodo scolastico, intensificandosi grazie alle amicizie che egli strinse nella città egiziana, così ricca di antiche tradizioni come di nuovi stimoli, derivanti dalla presenza di persone provenienti da tanti paesi del mondo; Ungaretti stesso ebbe una balia originaria del Sudan, una domestica croata ed una badante argentina.

In questi anni, attraverso la rivista ""Mercure de France"", il giovane si avvicinò alla letteratura francese e, grazie all'abbonamento a ""La Voce"", anche a quella italiana. Inizia così a leggere, tra gli altri, le opere di Arthur Rimbaud, Stéphane Mallarmé, Giacomo Leopardi, Friedrich Nietzsche e Charles Baudelaire, quest'ultimo grazie all'amico Mohammed Sceab.

Ebbe anche uno scambio epistolare con Giuseppe Prezzolini. Nel 1906 conobbe Enrico Pea, da poco tempo emigrato in Egitto, con il quale condivise l'esperienza della ""Baracca Rossa"", un deposito di marmi e legname dipinto di rosso, sede d'incontri per socialisti ed anarchici.

Iniziò a lavorare come corrispondente commerciale, attività che svolse per qualche tempo, ma realizzò alcuni investimenti sbagliati; si trasferì poi a Parigi per intraprendere gli studi universitari.

Il soggiorno in Francia.
Nel 1912, dopo un breve periodo trascorso al Cairo, lasciò dunque l'Egitto e si recò in Francia. Nel tragitto vide per la prima volta l'Italia ed il suo paesaggio montano. A Parigi, frequentò per due anni le lezioni tenute dal filosofo Henri Bergson, dal filologo Joseph Bédier e da Fortunat Strowski, presso la Sorbona ed il ""Collège de France"".

Entrato in contatto con un ambiente artistico internazionale, conobbe Guillaume Apollinaire, con il quale strinse una solida amicizia, Giovanni Papini, Ardengo Soffici, Aldo Palazzeschi, Pablo Picasso, Giorgio de Chirico, Amedeo Modigliani e Georges Braque. Invitato da Papini, Soffici e Palazzeschi, iniziò ben presto a collaborare alla rivista ""Lacerba"".

Nel 1913 morì l'amico d'infanzia Moammed Sceab, suicida nella stanza dell'albergo di ""rue des Carmes"", che condivideva con Ungaretti. Nel 1916, all'interno della raccolta di versi ""Il porto sepolto"", verrà pubblicata la poesia a lui dedicata, ""In memoria"".

In Francia, Ungaretti filtrò le precedenti esperienze, perfezionando le conoscenze letterarie e lo stile poetico. Dopo qualche pubblicazione su ""Lacerba"" (16 componimenti), avvenute grazie al sostegno di Papini, Soffici e Palazzeschi, decise di partire volontario per la Grande Guerra.

La Grande Guerra.
Quando nel 1914 scoppiò la prima guerra mondiale, Ungaretti partecipò attivamente alla campagna interventista, arruolandosi in seguito, come volontario, nel 19º Reggimento di fanteria della Brigata ""Brescia"", quando, il 24 maggio del 1915, l'Italia entrò in guerra. A seguito delle battaglie sul Carso, cominciò a tenere un taccuino di poesie, che furono poi raccolte dall'amico Ettore Serra (un giovane ufficiale) e stampate, in 80 copie, presso una tipografia di Udine nel 1916, con il titolo ""Il porto sepolto"". Collaborava a quel tempo anche al giornale di trincea ""Sempre Avanti"". Trascorse un breve periodo a Napoli, nel 1916 (testimoniato da alcune sue poesie, per esempio ""Natale"": """"Non ho voglia / di tuffarmi / in un gomitolo di strade..."") "". Il 26 gennaio del 1917, a Santa Maria la Longa, in provincia di Udine, scrisse la nota poesia ""Mattina"".

Nella primavera del 1918, il reggimento al quale apparteneva Ungaretti si recò a combattere in Francia, nella zona di Champagne, con il II Corpo d'armata italiano del generale Alberico Albricci. Al suo rientro a Parigi, il 9 novembre del 1918, nel suo attico parigino, trovò il corpo dell'amico Apollinaire, stroncato dalla febbre spagnola.
Tra le due guerre.
Dopo la guerra, Ungaretti restò nella capitale francese, dapprima come corrispondente del giornale ""Il Popolo d'Italia"", all'allora quotidiano socialista diretto da Benito Mussolini, ed in seguito come impiegato all'ufficio stampa dell'ambasciata italiana. Nel 1919 venne stampata, a Parigi, la raccolta di versi in francese ""La guerre - Une poésie"", che sarà poi inclusa nella sua seconda raccolta di versi ""Allegria di naufragi"", pubblicata a Firenze nello stesso anno.

Nel 1920, il poeta conobbe e sposò Jeanne Dupoix, dalla quale avrà tre figli: un figlio, nato e morto nell'estate del 1921, Anna Maria (o Anna-Maria, come soleva firmare, con il trattino alla francese), ""Ninon"" (Roma, 17 febbraio 1925), e Antonietto (Marino, 19 febbraio 1930).

Nel 1921, si trasferì con la famiglia a Marino, in provincia di Roma, e collaborò all'Ufficio stampa del Ministero degli Esteri. Gli anni venti segnarono un cambiamento nella vita privata e culturale del poeta. Aderì al fascismo, firmando il Manifesto degli intellettuali fascisti nel 1925.

In quegl'anni, svolse un'intensa attività letteraria su quotidiani e riviste francesi (""Commerce"" e ""Mesures"") ed italiane (su ""La Gazzetta del Popolo""), e realizzò diversi viaggi, in Italia e all'estero, per varie conferenze, ottenendo nel frattempo diversi riconoscimenti di carattere ufficiale, come il Premio del Gondoliere. Furono questi anche gli anni della maturazione dell'opera ""Sentimento del Tempo""; le prime pubblicazioni di alcune liriche dell'opera avvennero su ""L'Italia letteraria"" e ""Commerce"". Nel 1923 venne ristampato ""Il porto sepolto"", presso La Spezia, con una prefazione di Benito Mussolini, che aveva conosciuto nel 1915, durante la campagna dei socialisti interventisti.

L'8 agosto del 1926, nella villa di Luigi Pirandello, nei pressi di Sant'Agnese, sfidò a duello Massimo Bontempelli, a causa di una polemica nata sul quotidiano romano ""Il Tevere"": Ungaretti fu leggermente ferito al braccio destro ed il duello finì con una riconciliazione. Nel 1928, invece, maturò la sua conversione religiosa al cattolicesimo, come testimoniato anche nell'opera ""Sentimento del Tempo"".

A partire dal 1931, il poeta ebbe l'incarico di inviato speciale per ""La Gazzetta del Popolo"" e si recò, pertanto, in Egitto, in Corsica, nei Paesi Bassi e nell'Italia Meridionale, raccogliendo il frutto di quest'esperienze vissute nella raccolta ""Il povero nella città"" (che sarà pubblicato nel 1949), e nella sua rielaborazione ""Il deserto e dopo"", che vedrà la luce solamente nel 1961. Nel 1933 il poeta aveva raggiunto il massimo della sua fama.

Nel 1936, durante un viaggio in Argentina su invito del Pen Club, gli venne offerta la cattedra di letteratura italiana presso l'Università di San Paolo del Brasile, che Ungaretti accettò; trasferitosi quindi con tutta la famiglia in Brasile, vi rimarrà fino al 1942. A San Paolo, morirà il figlio Antonietto nel 1939, all'età di nove anni, per un'appendicite mal curata, lasciando il poeta in uno stato di acuto dolore e d'intensa prostrazione interiore, evidente in molte delle sue poesie successive, raccolte ne ""Il Dolore"", del 1947, e in ""Un Grido e Paesaggi"", del 1952.

La seconda guerra mondiale e il dopoguerra.
Nel 1942 Ungaretti ritornò in Italia, dove venne nominato Accademico d'Italia e, ""per chiara fama"", professore di letteratura moderna e contemporanea presso l'Università ""La Sapienza"" di Roma. Nonostante i suoi meriti letterari e accademici, il poeta sarebbe stato vittima dell'epurazione seguìta alla caduta del regime fascista: esattamente dal luglio del 1944, anno in cui il Ministro dell'Istruzione Guido de Ruggero firmò il decreto di sospensione di Ungaretti dall'insegnamento, fino al febbraio 1947, quando il nuovo Ministro dell'Istruzione Guido Gonella reintegrò definitivamente il poeta come docente. A testimonianza del suo strenuo impegno per essere reintegrato, c'è una lettera, datata 17 luglio 1946, inviata all'allora Presidente del Consiglio Alcide De Gasperi, in cui Ungaretti difendeva la propria causa, elencando i suoi numerosi meriti conseguiti in Italia e all'estero. Il poeta avrebbe poi mantenuto il suo ruolo di docente universitario fino al 1958 e in seguito, come ""fuori ruolo"", fino al 1965. Attorno alla sua cattedra, si formarono alcuni degli intellettuali che si sarebbero in seguito distinti per importanti attività culturali e accademiche, come Leone Piccioni, Luigi Silori, Mario Petrucciani, Guido Barlozzini, Raffaello Brignetti, Raffaele Talarico, Ornella Sobrero ed Elio Filippo Accrocca.

A partire dal 1942 la casa editrice Mondadori iniziò la pubblicazione dell""'opera omnia"" di Ungaretti, intitolata ""Vita di un uomo"".
Nel secondo dopoguerra, Ungaretti pubblicò nuove raccolte poetiche, dedicandosi con entusiasmo a quei viaggi che gli davano modo di diffondere il suo messaggio e ottenendo significativi premi, come il Premio Montefeltro nel 1960 e il Premio Etna-Taormina nel 1966. Pubblicò un'apprezzata traduzione della ""Fedra"" di Racine e nel 1954 sfiorò il Premio Nobel per la Letteratura.

Nel 1958 il poeta fu colpito da un grave lutto: l'amata moglie Jeanne si spense in seguito a una lunga malattia.

Gli ultimi anni.
Nei suoi ultimi anni, Giuseppe Ungaretti intrecciò una relazione sentimentale con l'italo-brasiliana Bruna Bianco (più giovane di lui di cinquantadue anni), conosciuta casualmente in un hotel di San Paolo, dove si trovava per una conferenza. Della loro appassionata storia d'amore restano, come testimonianza, quattrocento lettere. Nel 1968 Ungaretti ottenne particolare successo grazie alla televisione: prima della messa in onda dello sceneggiato televisivo l""'Odissea"" di Franco Rossi, il poeta leggeva alcuni brani tratti dal poema omerico, suggestionando il pubblico grazie alla sua espressività di declamatore. Sempre nel '68, per i suoi ottant'anni, Ungaretti venne festeggiato in Campidoglio, in presenza del Presidente del Consiglio Aldo Moro; a rendergli onore i poeti Montale e Quasimodo. 
Nel 1969 la Mondadori inaugurò la collana dei Meridiani pubblicando l'opera omnia ungarettiana. Nello stesso anno il poeta fondò l'associazione ""Rome et son histoire"". Nella notte tra il 31 dicembre del 1969 ed il 1º gennaio del 1970, Ungaretti scrisse la sua ultima poesia, ""L'Impietrito e il Velluto"", pubblicata in una cartella litografica il giorno dell'ottantaduesimo compleanno del poeta.

Nel 1970, un viaggio a New York, negli Stati Uniti, durante il quale gli fu assegnato un prestigioso premio internazionale dall'Università dell'Oklahoma, debilitò definitivamente la sua pur solida fibra. Morì a Milano, nella notte tra l'1° ed il 2 giugno del 1970, per una broncopolmonite. Il 4 giugno si svolse il suo funerale a Roma, nella Chiesa di San Lorenzo fuori le Mura, ma non vi partecipò alcuna rappresentanza ufficiale del Governo italiano. 
È sepolto nel Cimitero del Verano, accanto alla moglie Jeanne.

Poetica.
""L'Allegria"" è un momento chiave della storia della letteratura italiana: Ungaretti rielabora in modo molto originale il messaggio formale dei simbolisti (in particolare dei versi spezzati e senza punteggiatura dei ""Calligrammes"" di Guillaume Apollinaire), coniugandolo con l'esperienza atroce del male e della morte nella guerra. Al desiderio di fraternità nel dolore si associa la volontà di ricercare una nuova ""armonia"" con il cosmo che culmina nella citata poesia ""Mattina"" (1917). Questo spirito mistico-religioso si evolverà nella conversione in ""Sentimento del Tempo"" e nelle opere successive, dove l'attenzione stilistica al valore della parola (e al recupero delle radici della nostra tradizione letteraria), indica nei versi poetici l'unica possibilità dell'uomo, o una delle poche, per salvarsi dall'""universale naufragio"".

Il momento più drammatico del cammino di questa ""vita d'un uomo"" (così, come un ""diario"", definisce l'autore la sua opera complessiva) è sicuramente raccontato ne ""Il Dolore"": la morte in Brasile del figlioletto Antonio, che segna definitivamente il ""pianto dentro"" del poeta anche nelle raccolte successive, e che non cesserà più d'accompagnarlo. Solo delle brevi parentesi di luce gli sono consentite, come la passione per la giovanissima poetessa brasiliana Bruna Bianco, o i ricordi d'infanzia ne ""I Taccuini del Vecchio"", o quando rievoca gli ""sguardi d'universo"" di Dunja, anziana ""tata"" che la madre aveva accolto nella loro casa d'Alessandria:

La fortuna di Ungaretti.
La poesia di Ungaretti creò un certo disorientamento sin dalla prima apparizione del ""Porto Sepolto"". A essa arrisero i favori sia degli intellettuali de ""La Voce"", sia degli amici francesi, da Guillaume Apollinaire a Louis Aragon, che vi riconobbero la comune matrice simbolista. Non mancarono polemiche e vivaci ostilità da parte di molti critici tradizionali e del grande pubblico. Non la compresero, per esempio, i seguaci di Benedetto Croce, che ne condannarono il frammentismo.

A riconoscere in Ungaretti il poeta che per primo era riuscito a rinnovare formalmente e profondamente il verso della tradizione italiana, furono soprattutto i poeti dell'ermetismo, che, all'indomani della pubblicazione del ""Sentimento del tempo"", salutarono in Ungaretti il maestro e precursore della propria scuola poetica, iniziatore della poesia «pura».
Da allora la poesia ungarettiana ha conosciuto una fortuna ininterrotta.
A lui, assieme a Umberto Saba e Eugenio Montale, hanno guardato, come un imprescindibile punto di partenza, molti poeti del secondo Novecento.





Archivio.
Il fondo Giuseppe Ungaretti è conservato presso l'Archivio contemporaneo ""Alessandro Bonsanti"" del Gabinetto Vieusseux, donato nell'aprile 2001 da Anna Maria Ungaretti Lafragola, figlia del poeta. Il fondo, che giunge raccolto in 46 faldoni, contiene la corrispondenza del poeta, i manoscritti e i dattiloscritti della sua produzione poetica, critica e di traduttore, i ritagli di giornale con suoi testi o con articoli e saggi a lui dedicati.

"
"Chordata

I cordati (Chordata Bateson, 1885) rappresentano un phylum di animali comprendente organismi di diversa forma e complessità, quali i Vertebrati, gli Urocordati ed i Cefalocordati. Questo phylum è basato su una struttura di sostegno interna o notocorda.

Gli Urocordati - o Tunicati - sono piccoli organismi marini, sessili e filtratori, dotati di larve planctoniche che, fissandosi al substrato, raggiungono lo stadio adulto, sviluppando una forma a sacco rivestito da una strato protettivo detto ""tunica"". Un esempio è l'ascidia.

I Cefalocordati, volgarmente chiamati anfiossi, sono anch'essi animali marini ma il loro corpo, lungo dai 3 ai 5 cm, è di forma longilinea, appuntita alle estremità, simile ad un pesce con il capo non sviluppato. Sono nuotatori debolmente attivi che trascorrono la maggior parte della loro vita scavando nella sabbia delle coste oceaniche, per infossarsi e far fuoriuscire la regione anteriore che ne permette l'alimentazione per filtrazione.

Il terzo gruppo di Cordati è rappresentato dai Craniata, o Emicefalocordati, animali che, per un processo di cefalizzazione, presentano un capo ben sviluppato e distinguibile dal resto del corpo. I Craniati comprendono le missine viventi ed il subphylum dei Vertebrati, organismi più complessi che si sono adattati a tutti i tipi di ambienti: acquatici (con i Pesci), aerei (con gli Uccelli) e terrestri (con Anfibi, Rettili e Mammiferi).

Morfologia.
Nonostante questi tre gruppi mostrino delle evidenti differenze morfologiche, sono vicini dal punto di vista filogenetico. Tutti i Cordati,
celomati con simmetria bilaterale, mostrano, almeno in una fase del loro sviluppo, alcune ""sinapomorfie"", strutture omologhe derivate nel corso dell'evoluzione da un unico antenato comune e che ne dimostrano la stretta parentela (taxon monofiletico).

Una di queste sinapormorfie, quella che conferisce il nome al phylum, è la corda dorsale, o ""notocorda"". Si tratta di una bacchetta longitudinale, posizionata dorso-medialmente e costituita da materia elastica, per la presenza di cellule ricche di glicogeno. Ha funzione di sostegno e il suo destino varia a seconda del gruppo:

Il sistema nervoso dei cordati inizia a prendere forma sul dorso della corda nell'embrione; dapprima si forma, sopra la coda, la piastra neurale, da cui poi si sviluppa il tubo neurale. Nei vertebrati, all'estremità opposta del tubo neurale si forma il cervello; nei cefalocordati, tale estremità ha solo dimensioni e diametro maggiori. In ogni caso, i nervi periferici si dipartono dal tubo neurale.

Nei vertebrati, il tubo neurale è protetto dalle vertebre, e il cervello è protetto dal cranio. I segmenti della pianta sono disposti consecutivamente e
simmetricamente ai lati della corda.
Nell'embrione, il tratto anteriore del tubo digerente (detto anche faringe branchiale) è in comunicazione con l'esterno attraverso alcune fessure, che nei pesci rimangono anche nello stadio adulto come branchie. Negli altri cordati esse vengono sostituite, durante lo sviluppo, dai polmoni.

Sulla faccia ventrale della faringe branchiale c'è un solco detto doccia branchiale. Esso appare rivestito di muco atto a trattenere gli organismi microscopici che servono da nutrimento. Nei vertebrati, la doccia branchiale si separa invece dal tubo digerente per trasformarsi nella tiroide.

Tutti i cordati, allo stadio embrionale si assomigliano, esibiscono una identica distribuzione degli organi (sistema nervoso, coda, aorta dorsale, tubo digerente e il vaso sanguigno principale, ovvero il cuore nei vertebrati). Durante lo sviluppo dell'embrione, la morfologia si diversifica nelle diverse specie.


Sistematica.
Filogenesi.
Nota: Le linee indicano le probabili relazioni evolutive, inclusi taxa estinti (segnalati dalla †).

"
"Friends Will Be Friends

Friends Will Be Friends è un brano musicale co-scritto da Freddie Mercury e John Deacon ed interpretato dalla rock band britannica Queen, pubblicato il 9 giugno 1986 come quarto singolo estratto dall'album ""A Kind of Magic"", pubblicato solo pochi giorni prima.

Il 45 giri ha raggiunto il 14º posto nel Regno Unito, entrando fra i primi 40 posti in tutta Europa.

Il brano è stato incluso in seguito nella seconda compilation di successi della band, il ""Greatest Hits II"" (1991) e nel 2010, ripubblicato come singolo, nel box set """".


Video.
Il video è stato girato nella Wembley Arena insieme ad un folto gruppo di fans ed è presente sia nella VHS ""Greatest Flix II"" che nel doppio DVD ""Greatest Video Hits 2"".
"
"Pteridophyta

Le Pteridofite (Pteridophyta, dal greco πτερίς ""pteris"" che vuol dire felce) sono una divisione di piante crittogame vascolari a cui appartengono specie usualmente note come felci, equiseti.

Queste piante sono cormofite: sono costituite da un fusto, vere radici e foglie, e posseggono un sistema vascolare. Sono difatti le prime piante terrestri che hanno cominciato a differenziare un sistema di trasporto dei fluidi, permettendo così un ulteriore accrescimento in altezza a differenza delle Briofite (muschi) che non sono riuscite ad affrancarsi totalmente dalla vita acquatica.

Le Pteridofite sono organismi aplodiplonti con alternanza di generazioni antitetiche eteromorfiche con netto predominio dello sporofito sul gametofito. Le felci sono un gruppo antico, apparso già nel Devoniano inferiore e rappresentato ancor oggi da circa 11.000 specie.

A differenza di Angiosperme e Gimnosperme, le felci non sono dotate di semi ma si diffondono nell'ambiente mediante spore.

Struttura.
Molte felci possiedono foglie vere e proprie (megafilli) a lamina intera o spesso pennata, denominati “fronde”. 
Le fronde sono provviste di numerose nervature e, nello stadio giovanile, si presentano arrotolate all'apice. L'arrotolamento avviene a causa della crescita più rapida della pagina inferiore dei giovani abbozzi fogliari. Lo srotolamento è definito vernazione circinnata. Nelle fronde la nervatura si ramifica in vari modi: di frequente sono presenti fronde pennate (da 2 a 4 volte), ma si trovano anche foglie indivise con nervatura mediana dominante e nervature laterali poco vistose.

Le foglie portano sulla pagina inferiore parecchi sporangi spesso riuniti in gruppi detti sori.

Le felci moderne sono suddivise in due gruppi: le felci eusporangiate e le felci leptosporangiate, sulla base del tipo di sporangio.

Il fusto delle felci moderne è di solito un rizoma sotterraneo, ma nelle felci arboree tropicali esso può raggiungere dimensioni simili a quelle delle palme.

La morfologia autosimilare delle foglie e degli steli costituisce un esempio applicativo dell'utilizzo della geometria frattale nell'interpretazione della natura.

Classificazione.
La classificazione delle felci ""sensu lato"" è ancora oggi tema di discussione nel mondo botanico. Tradizionalmente venivano incluse nella classe Filices ma oggi, data la complessità delle relazioni filogenetiche, le felci sono assegnate a un ordine tassonomico superiore: quello della divisione delle ""Pteridophyta"".
Un recente lavoro (Smith et al., 2006) propone, sulla base di dati morfologici e molecolari, di suddividere la divisione in 4 classi, 11 ordini e 37 famiglie:


Riproduzione.
Nelle Pteridofite troviamo un'alternanza di generazione ben distinta: dalla spora, aploide, che germina si sviluppa un protallo o gametofito, a forma ora di tubercolo, ora di lamina (come nelle felci) fissato al substrato tramite rizoidi.
I protalli possono essere esclusivamente maschili, esclusivamente femminili oppure ermafroditi a seconda che ospitino organi maschili (""anteridi""), femminili (""archegoni"") o entrambe. 
All'interno degli anteridi sono presenti i gameti maschili (detti talvolta anterozoi), spesso ritorti a spirale, e mobili per la presenza di ciglia. Gli archegoni, strutture a forma di fiasco, contengono invece il gamete femminile, immobile. 
I gameti maschili entrano, grazie alla presenza di acqua, negli arghegoni e si uniscono al gamete femminile. In seguito alla fecondazione si origina un embrione che si nutre a spese del protallo, a cui rimane attaccato mediante un piede sviluppando subito la piantina vascolare o sporofito che è diploide.
La pianta, a ciclo vitale avanzato, origina le spore. Queste sono rinchiuse dentro gli sporangi (spesso raggruppati in sori) e si possono sviluppare sotto la pagina delle fronde fertili o su strutture apposite (es. negli equiseti).
Non sempre le foglie sono insieme sporangifere ed assimilatrici, nel qual caso si dicono trofosporofilli; in molti casi esiste una differenziazione fra trofofilli (foglie assimilatrici) e sporofilli (foglie sporangifere o fertili).

Le spore possono essere tutte uguali e si parla di Pteridofite isosporee oppure distinte in macrospore (femminili) e microspore (maschili) e si parla di Pteridofite eterosporee. In questo caso anche gli sporangi si suddivideranno in microsporangi e macrosporangi.
Inoltre a fianco dei due tipi di riproduzione sessuata e asessuata è frequente nelle Pteridofite la riproduzione agamica.


"
"Confine di Stato di Piaggio Valmara

Il confine di Stato o Valico di Piaggio Valmara è sede di un valico di frontiera fra la provincia del Verbano-Cusio-Ossola, Italia e il Canton Ticino, Svizzera, sul confine col comune svizzero di Brissago.

Descrizione.
Il valico italiano è detto ""di Piaggio Valmara"" per il nome della frazione del comune di Cannobio in cui si trova. È considerato molto importante, per il traffico di merci, per il frontalierato e per il turismo estivo. Vi termina la strada statale 34 del Lago Maggiore (dal lato italiano) e la strada principale 13 (dal lato svizzero). 

È sede di una Squadra Operativa Stanziale della Guardia di Finanza. A seguito degli accordi di Schengen, dal 12 dicembre 2008, è venuta meno la presenza fissa dei Carabinieri.

Nella notte di Natale e all'Epifania, ogni due anni, Piaggio Valmara ospita il presepe vivente, che si svolge da oltre 40 anni. L'8 febbraio è la festa della Madonna, per questa occasione la banda cittadina va a suonare in questa piccola frazione. 

"
"Pasquale Oro

Biografia.
Nato a Caggiano, frequentò la Scuola Militare Nunziatella di Napoli e poi l'Accademia Militare di Modena. Nominato sottotenente, scelse il Corpo degli Alpini, partecipando alla campagna del 1870. Col grado di colonnello, comandò tran il 1901 e il 1907 il 7º Reggimento Alpini. Promosso Maggior generale, comandò la Brigata Ferrara e quindi la 3ª Brigata Alpini. Nel 1914 fu promosso tenente generale in posizione ausiliaria.

Il 24 maggio 1915 gli viene affidato il comando della 34ª Divisione alpina e la difesa dell'Altopiano di Asiago dove fu subito coinvolto in aspri combattimenti guadagnando, dopo solo sei giorni, una Medaglia d'argento al valor militare ed un encomio solenne. Il 25 agosto dello stesso anno, fu al comando delle truppe italiane impegnate nella Battaglia del Col Basson.

Il 15 maggio 1916, quando l'Austria lanciò dal Trentino la violenta offensiva che prese poi il nome di Strafexpedition, il generale Pasquale Oro, responsabile della difesa degli sbarramenti tra l'Agno ed il Posina, si dimostrò all'altezza del compito affidatogli: prima rintuzzò l'attacco nemico, quindi ne imbrigliò le punte avanzate e poi occupò il Pasubio, segnando in modo decisivo le sorti della guerra.

Il re Vittorio Emanuele III, nel conferirgli l'Ordine Mauriziano in riconoscimento della brillantissima operazione esclamò: 



"
"Paolo Carucci

Insegnante ed appassionato della storia della sua terra natale, è noto per aver scoperto le Grotte di Frole e dello Zachito ed aver esplorato per primo le Grotte dell'Angelo.

Dopo i primi studi in paese, si trasferì a Napoli dove continuò a studiare fino a laurearsi in medicina con il massimo dei voti e sposò Grabriella della nobile famiglia Roberti. Non esercitò mai la professione medica: preferì insegnare nelle scuole superiori della città. Nel 1871 diede vita a La Rivista partenopea, un periodico bimestrale di lettere e scienze.

Era solito trascorrere le vacanze a Caggiano dove, oltre a visitare gratuitamente i compaesani ammalati più indigenti, compiva lunghe passeggiate alla ricerca di reperti antichi abbandonati nelle campagne. Proprio grazie ai suoi studi individuò in Ursento e negli Ursentini l'origine del suo paese natale, scoprì le ""Grotte di Frole"" e ""Zachito"" e per primo esplorò le Grotte dell'Angelo che descrisse in ""La Grotta preistorica di Pertosa"" (Napoli, 1907). In queste sue ricerche rinvenne numerosissimi resti di insediamenti umani preistorici ed ossa di anfibi, rettili, uccelli e mammiferi.

La ricca raccolta di reperti accumulata nel corso degli anni, per sua disposizione testamentaria fu donata nel 1932 al Museo Provinciale di Salerno. Essa era costituita da parte dei reperti provenienti dagli scavi e dalle esplorazioni condotte tra il 1896 e il 1898 nella Grotta dell'Angelo (il resto è al Museo Preistorico Etnografico di Roma) e da recuperi effettuati in quegli anni nell'agro di Caggiano, nonché dal materiale rinvenuto nel deposito di una stipe votiva esterna, appena fuori della grotta, trovata nel 1907, che presenta una documentazione amplissima dall'età appenninica all'epoca romana.

"
"Vincenzo Lupo

Biografia.
Grazie all'aiuto di uno zio sacerdote, poté compiere i suoi studi superiori a Napoli. Conseguita la laurea in legge, nella città avviò anche uno studio legale.

Politicamente propugnatore di scelte di rottura, si iscrisse al club ""ROMO"" (Repubblica O MOrte) del quale divenne uno dei principali animatori. Proprio per le sue attività politiche, nel 1794 subì il suo primo processo. Lui venne rilasciato, i suoi compagni furono condannati a morte.

Nel 1796 fu nuovamente arrestato e quindi condannato a 23 mesi di carcere duro. Terminò di scontare la pena il 25 luglio 1798.

Nel 1799 nacque l'effimera Repubblica partenopea ed il 23 maggio fu chiamato a presiederne il ""Tribunale militare"", poi trasformato in ""Alta Corte di Giustizia"". In questo ruolo dimostrò grande intransigenza, firmando numerose condanne a morte.

Dopo pochi mesi la Repubblica cadde e tutti i patrioti arrestati. In pochi si salvarono. Il Lupo fu impiccato alle 18 del 20 agosto 1799. Le sue spoglie mortali riposano nella chiesa di Santa Maria di Costantinopoli.

"
"Who Wants to Live Forever

Who Wants to Live Forever è un singolo dei Queen, il sesto estratto dall'album ""A Kind of Magic"" del 1986.

Significato.
Il significato della canzone tratta l'argomento dell'Immortalità ed è il tema centrale del film ""Highlander - L'ultimo immortale""; il brano è utilizzato per inquadrare alcune scene del film in cui un uomo scozzese predestinato a vivere per sempre (da qui il titolo del brano ""Who Wants to Live Forever"" che significa appunto ""Chi vuole vivere per sempre?""), ""Connor MacLeod"" (nel film è interpretato dall'attore Christopher Lambert), rendendosi conto di non poter morire, deve sopportare la sofferenza ""eterna"" di vedere le persone invecchiare e poi morire, mentre lui come immortale resta sempre in vita (in una delle scene del film si può notare ""Connor MacLeod"" che, con il passare degli anni vede sua moglie ""Heather MacLeod"" invecchiare e morire).

Il brano.
Il brano è stato scritto da Brian May, durante il tragitto in taxi dall'aeroporto di Londra-Heathrow fino agli studi di registrazione. Insieme al singolo ""A Kind of Magic"" è una delle canzoni principali della colonna sonora del film ""Highlander - L'ultimo immortale"".

La canzone è cantata nella prima strofa dal chitarrista della band prima di cedere le redini a Freddie Mercury.
Il brano è cantato in tutte le tappe del Magic Tour, ultimo tour del gruppo inglese, ed è anche una delle tracce della raccolta di successi ""Greatest Hits II"".



Il videoclip.
Il video si apre con Brian May dietro le canne di un organo. Dopo la prima parte, attacca Freddie Mercury insieme all'orchestra e finita anche lui la parte vocale, attacca Brian May con la chitarra. Successivamente, Mercury canta il ritornello con un'estensione vocale davvero notevole. Il video si conclude con il ritornello cantato anche da un coro di bambini. La versione qui descritta è quella statunitense della durata di quattro minuti.
È l'ultimo video registrato con Freddie Mercury ancora sano (il video successivo, quello di I Want It All, è stato registrato nel 1989, quando il cantante era già malato di AIDS da quasi due anni. Infatti nel video si comincia già a notare qualche cambiamento, ad esempio la barba che si fece crescere per nascondere le macchie rosse, sintomo di AIDS). Nel video la partecipazione di Roger Taylor e John Deacon (rispettivamente ai timpani e al contrabbasso suonato con archetto) è particolare per il fatto che alle registrazioni in studio del brano i due non parteciparono, in quanto i relativi strumenti vengono suonati, i primi da una drum machine, il secondo dalla relativa parte orchestrale.







"
"Quello che sei

Quello che sei è il sesto album del gruppo punk italiano Punkreas, pubblicato da Atomo Dischi nel febbraio 2005.

In allegato alle prime 15.000 copie vendute è stato distribuito un DVD omaggio intitolato ""La grande truffa della marijuana"".

Commento.
Musicalmente il disco è più simile ai primi della band piuttosto che a ""Falso"", che si era distinto per l'introduzione di ritmiche funk. I testi sono molto aggressivi, in particolare per quanto riguarda ""American Dream"" e ""Fratello poliziotto"", che deridono rispettivamente il sogno americano e la polizia, senza risparmio di volgarità. L'album avrebbe dovuto contenere una dodicesima traccia, cover di ""What a Wonderful World"" di Louis Armstrong, esclusa poiché la casa editrice detentrice dei diritti d'autore della canzone non ne ha concesso la pubblicazione.

"
"La descrizione di un attimo

La descrizione di un attimo, pubblicato nel 2000, è il quinto album dei Tiromancino.

"
"O magnum mysterium

O magnum mysterium è un testo in latino che narra il mistero della nascita di Cristo. È stato usato in composizioni corali da vari autori, tra cui Victoria, Gabrieli, Palestrina, Byrd, Perti, Poulenc, o i contemporanei Lauridsen, Vytautas Miskinis, Marco Frisina, Javier Busto, Manolo Da Rold e Faccanoni.

Il testo.
Il testo latino è il seguente:

Una traduzione letterale:

"
"Pain Is So Close to Pleasure

Pain Is So Close to Pleasure è un brano della rock band britannica Queen pubblicato (solo negli Stati Uniti ed in alcuni paesi Europei) il 20 agosto 1986 come quinto singolo estratto dall'album ""A Kind of Magic"", dello stesso anno.

Il brano.
La canzone, co-scritta da John Deacon e Freddie Mercury (che la canta interamente in falsetto), è la quarta traccia dell'album ""A Kind of Magic"" ed è uno fra i tre brani presenti nel disco (gli altri due furono ""One Vision"" e ""Friends Will Be Friends"") a non far parte della colonna sonora per il film ""Highlander - L'ultimo immortale"", diretto da Russell Mulcahy. Oltre alla versione originale del brano vennero registrate anche altre due versioni remixate più adatte per essere incluse su singoli 7"" e 12"".

"
"Internet Society

Internet Society (ISOC) è un'organizzazione internazionale di diritto americano per la promozione dell'utilizzo e dell'accesso a Internet.
Creata dai pionieri di Internet, la sua missione è
I suoi soci sono sia singoli individui, sia aziende, organizzazioni, governi e università.
Attualmente l'ISOC conta oltre 7000 soci individuali e oltre 100 organizzazioni, provenienti da 125 paesi.

Storia.
ISOC è stata fondata ufficialmente nel 1992, con lo stato di organizzazione culturale non-profit, con l'idea di offrire una struttura organizzata che supportasse la definizione degli standard Internet.

Infatti, molte delle strutture che ""fanno funzionare"" Internet, come è il caso della Internet Engineering Task Force (IETF), erano (e sono ancora) molto informali, dal punto di vista legale, e si sentiva la necessità di avere un ente che offrisse una struttura organizzata e il supporto finanziario.

Al pari di moltissime altri gruppi attivi in Internet, la crescita e l'evoluzione di ISOC sono state così rapide da non permettere di capire esattamente i confini del ruolo di ISOC. Da un lato, ISOC è quindi la società a cui fa capo IETF e per questo il copyright delle RFC di IETF, che tra l'altro comprendono i documenti che stabiliscono gli ""Internet Standard"", appartiene a ISOC (tali documento sono comunque disponibili per chiunque senza limitazioni); dall'altro lato, ISOC è nata da IETF per supportare le azioni che richiedono un'organizzazione invece dell'approccio pragmatico e informale tipico di IETF.

ISOC oggi.
ISOC ha due sedi principali, che lavorano congiuntamente, situate una in Virginia e l'altra a Ginevra.
La società sponsorizza la conferenza annuale INET e finanzia varie pubblicazioni e seminari.
Attualmente le attività di ISOC si esplicano attraverso l'""Internet Engineering Task Force"" (IETF) l'""Internet Architecture Board"" (IAB). Alcune compiti comuni ai due gruppi vengono espletate congiuntamente attraverso il Segretariato.

ISOC è uno dei soci del Public Interest Registry, società che amministra il dominio di primo livello .org.

I ""chapter"".
Accanto a Internet Society si sono sviluppate delle sezioni locali (""chapter"") - di solito a livello nazionale, ma a volte anche legate ad aree metropolitane - che, seppur indipendenti, si riconoscono nei principi di ISOC e agiscono a livello locale:

"
"Epigrafia cristiana

L'epigrafia cristiana studia le iscrizioni di contenuto cristiano afferenti al periodo tardo antico e altomedievale (approssimativamente II secolo d.C. - VIII secolo d.C.).

La disciplina nacque attorno alla metà del XIX secolo, distaccandosi dall'epigrafia latina, principalmente con gli studi sulle epigrafi cristiane di Roma di Giovanni Battista de Rossi.

Solo nel V secolo l'epigrafia cristiana assunse caratteri propri rispetto a quella pagana, espressi da formule religiose, onomastica specifica, data di morte.
"
"Salvatore Quasimodo

Biografia.
I primi anni e gli studi.
Salvatore Quasimodo nacque il 20 agosto 1901 da Gaetano Quasimodo e Clotilde Ragusa a Modica, dove il padre era stato assegnato come capostazione.
A 5 giorni dalla sua nascita, la madre Clotilde, insieme al piccolo Salvatore e il primogenito Vincenzo (1899), si trasferì dai nonni paterni, nella più sicura casa di Roccalumera. Purtroppo, il padre Gaetano non poté abbandonare il luogo di lavoro per seguirla e, dopo circa due mesi dalla nascita di Salvatore, venne trasferito. Salvatore fu battezzato a Roccalumera, nella Chiesa della Madonna Bambina, l'11 settembre 1901. A Roccalumera il poeta trascorrerà tutta la sua infanzia e giovinezza e ci farà ritorno da grande per trovare i genitori e la famiglia. Nel 1908 a Gela iniziò a frequentare le scuole elementari.

Nel gennaio del 1909 il padre venne incaricato della riorganizzazione del traffico ferroviario nella stazione di Messina colpita da un disastroso terremoto e successivo maremoto il 28 dicembre 1908. In quel periodo vissero in un carro merci parcheggiato su un binario morto della stazione. Quegli anni resteranno impressi nella memoria del poeta, che li evocherà nella poesia ""Al Padre"", inserita nella raccolta ""La terra impareggiabile"", scritta in occasione dei 90 anni del padre e dei 50 anni dal disastroso terremoto di Messina:

Nel 1916 si iscrisse all'Istituto Tecnico Matematico-Fisico di Palermo per poi trasferirsi a Messina nel 1917 e continuare gli studi presso l'Istituto ""A. M. Jaci"", dove conseguì il diploma nel 1919. Durante la permanenza in questa città conobbe il giurista Salvatore Pugliatti e il futuro sindaco di Firenze Giorgio La Pira, con i quali strinse un'amicizia destinata a durare negli anni. Insieme ad essi fondò nel 1917 il «""Nuovo Giornale Letterario""», mensile sul quale pubblicò le sue prime poesie. La tabaccheria di uno zio di La Pira, unico rivenditore della rivista, divenne luogo di ritrovo per giovani letterati.

Nel 1919 si trasferì a Roma dove pensava di terminare gli studi di ingegneria ma, subentrate precarie condizioni economiche, dovette abbandonarli per impiegarsi in più umili attività: disegnatore tecnico presso un'impresa edile, e in seguito impiegato presso un grande magazzino. Nel frattempo collaborò ad alcuni periodici e iniziò lo studio del greco e del latino con la guida di monsignor Mariano Rampolla del Tindaro, pronipote omonimo del più famoso cardinale Rampolla del Tindaro, Segretario di Stato di Papa Leone XIII. 

Le precarie condizioni economiche di questo periodo romano terminarono nel 1926, quando venne assunto dal Ministero dei lavori pubblici e assegnato come geometra al Genio Civile di Reggio Calabria. Qui strinse amicizia con i fratelli Enzo Misefari e Bruno Misefari, entrambi esponenti (il primo comunista, il secondo anarchico) del movimento antifascista di Reggio Calabria.
Nello stesso anno sposò Bice Donetti, una donna di otto anni più grande, con la quale aveva precedentemente convissuto e a cui dedicherà una poesia dopo la sua morte, avvenuta nel 1946:

Nel 1948, due anni dopo la morte della prima moglie, si risposerà con la ballerina Maria Cumani, da cui avrà il figlio Alessandro Quasimodo.

Nel periodo di Reggio Calabria nacque la nota lirica ""Vento a Tindari"", dedicata alla storica località presso Patti:

Il padre andò in pensione nel 1927 e dopo una breve permanenza a Firenze si ritirò definitivamente nella sua casa di Roccalumera, dove visse con due sorelle che non si erano sposate.

Molti anni dopo il poeta emigrato si raffigurerà con questi versi:
Nel 1939 divenne il titolare del settimanale ""Omnibus"".

Periodo dell'ermetismo (1930 - 1942).
Risolti i problemi economici poté dedicarsi più assiduamente all'opera letteraria. Fu invitato a Firenze dallo scrittore Elio Vittorini, che nel 1927 aveva sposato la sorella Rosa, che lo introdusse nei locali ambienti letterari permettendogli di conoscere Eugenio Montale, Arturo Loria, Gianna Manzini e Alessandro Bonsanti. Il Bonsanti che in quel tempo dirigeva la rivista ""Solaria"" pubblicò nel 1930 tre poesie (""Albero"", ""Prima volta"", ""Angeli""). Maturò e affinò così il gusto per lo stile ermetico, cominciando a dare consistenza alla sua prima raccolta ""Acque e terre"", che lo stesso anno pubblicò per le edizioni ""Solaria"".

Nel 1931 venne trasferito presso il Genio Civile di Imperia e in seguito presso quello di Genova. In questa città conobbe Camillo Sbarbaro e le personalità di spicco che gravitavano intorno alla rivista ""Circoli"", con la quale il poeta iniziò una proficua collaborazione pubblicando, nel 1932, per le edizioni della stessa, la sua seconda raccolta ""Oboe sommerso"" nella quale sono raccolte tutte le poesie scritte tra il 1931 e il 1932 e dove comincia a delinearsi con maggior chiarezza la sua adesione all'ermetismo. Dal marzo 1933 alla fine del 1934 lavorò come funzionario all'Ufficio del Genio Civile di Cagliari.
Ottenuto il trasferimento a Milano, venne però destinato da un capo-ufficio alla sede di Sondrio. Nel 1938 lasciò il Genio Civile per dedicarsi alla letteratura, iniziò a lavorare per Cesare Zavattini in un'impresa di editoria e soprattutto si dedicò alla collaborazione con ""Letteratura"", una rivista vicina all'ermetismo. 

Nel 1938 pubblicò a Milano una raccolta antologica intitolata ""Poesie"", e nel 1939 iniziò la traduzione dei lirici greci.
Nel 1941 venne nominato professore di Letteratura italiana presso il Conservatorio di musica ""Giuseppe Verdi"" di Milano, incarico che mantenne fino alla fine del 1968.

Seconda guerra mondiale.
Nel 1942 entrerà nella collana ""Lo specchio"" della Arnoldo Mondadori Editore l'opera ""Ed è subito sera"", che inglobava anche le ""Nuove poesie"" scritte tra il 1936 e il 1942.

Rapporti con il fascismo.
Nel 1940, a guerra iniziata e a Patto d'Acciaio consolidato, collaborò con la rivista ""Primato. Lettere e arti d'Italia"" dove il ministro Giuseppe Bottai raccolse intellettuali di varia estrazione e orientamento, anche lontani dal regime.
Gli sarà rimproverato, in anni recenti, di aver sostenuto l'uso del ""voi"" con un intervento su un numero monografico del 1939 della rivista ""Antieuropa"", e di aver inoltrato supplica a Mussolini che gli venisse assegnato un contributo per potere proseguire l'attività di scrittore. 
Pur professando chiare idee antifasciste, non partecipò attivamente alla Resistenza; in quegli anni si diede alla traduzione del ""Vangelo secondo Giovanni"", di alcuni ""Canti"" di Catullo e di episodi dell'Odissea che verranno pubblicati solamente dopo la Liberazione.

Periodo della poesia impegnata (1945 - 1966).
Nel 1945 si iscrisse al PCI e l'anno seguente pubblicò la nuova raccolta dal titolo ""Con il piede straniero sopra il cuore"" — ristampata nel 1947 con il nuovo titolo ""Giorno dopo giorno"", testimonianza dell'impegno morale e sociale dell'autore che continuerà, in modo sempre più profondo, nelle successive raccolte, composte fra il 1949 e il 1958, come ""La vita non è sogno"", ""Il falso e il vero verde"" e ""La terra impareggiabile"", che si pongono, con il loro tono epico, come esempio di limpida poesia civile.

Durante questi anni il poeta continuò a dedicarsi con passione all'opera di traduttore sia di autori classici che moderni, e svolse una continua attività giornalistica per periodici e quotidiani, dando il suo contributo soprattutto con articoli di critica teatrale. Nel 1950 il poeta ottenne il Premio San Babila, nel 1953 condivise il Premio Etna-Taormina con il poeta gallese Dylan Thomas, nel 1958 il premio Viareggio e nel 1959 gli fu assegnato il premio Nobel per la letteratura «per la sua poetica lirica, che con ardente classicità esprime le tragiche esperienze della vita dei nostri tempi» che gli fece raggiungere una definitiva fama. Ad esso seguirono le lauree honoris causa dalla Università di Messina nel 1960 e da quella di Oxford nel 1967.
Il poeta trascorse gli ultimi anni di vita compiendo numerosi viaggi in Europa e in America per tenere conferenze e letture pubbliche delle sue liriche che nel frattempo erano state tradotte in diverse lingue.
Nel 1965 cura la pubblicazione di ""Calignarmata"", opera di poesia dell'autore Luigi Berti, uscita un anno dopo la morte di quest'ultimo (1964).
Del 1966 è la pubblicazione di ""Dare e avere"", sua ultima opera.Il 14 giugno del 1968, mentre il poeta si trovava ad Amalfi, dove doveva presiedere un premio di poesia, venne colpito da un ictus (aveva avuto già un infarto mentre visitava l'Unione Sovietica), che lo condusse alla morte poche ore dopo, il cuore del poeta smise di battere sull'auto che lo stava trasportando all'ospedale di Napoli. Il suo corpo fu trasportato a Milano e tumulato nel Famedio del Cimitero Monumentale, luogo che già ospitava le spoglie di Alessandro Manzoni.

Quasimodo fu membro della Massoneria.

Il poeta e lo scrittore.
La prima raccolta di Quasimodo, ""Acque e terre"" (1930), è incentrata sul tema della sua terra natale, la Sicilia, che l'autore lasciò già nel 1919: l'isola diviene l'emblema di una felicità perduta cui si contrappone l'asprezza della condizione presente, dell'esilio in cui il poeta è costretto a vivere (così in una delle liriche più celebri del libro, ""Vento a Tindari""). Dalla rievocazione del tempo passato emerge spesso un'angoscia esistenziale che, nella forzata lontananza, si fa sentire in tutta la sua pena. Questa condizione di dolore insopprimibile assume particolare rilievo quando il ricordo è legato ad una figura femminile, come nella poesia ""Antico inverno"", oppure a ritmi e motivi più antichi, di origine anche popolare.

Se in questa prima raccolta Quasimodo appare legato a modelli abbastanza riconoscibili (soprattutto D'Annunzio, del quale viene ripresa la tendenza all'identificazione con la natura), in ""Oboe sommerso"" (1932) ed ""Erato e Apollion"" (1936) il poeta raggiunge la piena e personale maturità espressiva. La ricerca della pace interiore è affidata ad un rapporto col divino che è, e resterà successivamente, tormentato, mentre la Sicilia si configura come terra del mito, terra depositaria della cultura greca: non a caso Quasimodo pubblicherà, nel 1940, una notissima traduzione dei Lirici greci. In particolare, nel libro del 1936 vengono celebrati Apollo - il dio del sole ma anche il dio cui sono legate le Muse, e quindi la stessa creazione poetica che è resa dolorosa dalla distanza fisica dell'isola - ed Ulisse, l'esule per eccellenza.

È in queste raccolte che si può cogliere appieno la suggestione dell'ermetismo, di un linguaggio che ricorre spesso all'analogia e tende ad abolire i nessi logici tra le parole: importante è in questo senso l'uso frequente dell'articolo indeterminativo e degli spazi bianchi, che, all'interno della lirica, sembrano rimandare continuamente a una serie di significati nascosti che non possono trovare una piena espressione. Nelle ""Nuove poesie"" (pubblicate insieme alle raccolte precedenti nel volume ""Ed è subito sera"" del 1942 e scritte a partire dal 1936), il ritmo diventa più disteso grazie anche all'uso più frequente dell'endecasillabo o di altri versi lunghi (anche doppi): il ricordo della Sicilia è ancora vivissimo ma si avverte nel poeta un'inquietudine nuova, la voglia di uscire dalla sua solitudine e confrontarsi con i luoghi e le persone della sua vita attuale.

In alcune liriche compare infatti il paesaggio lombardo, esemplificato dalla «dolce collina d'Ardenno» che porta all'orecchio del poeta «un fremere di passi umani» (La dolce collina). Questa volontà di dialogo si fa evidente nelle raccolte successive, segnate da un forte impegno civile e politico sollecitato dalla tragedia della guerra; la poesia rarefatta degli anni giovanili lascia il posto ad un linguaggio più comprensibile, dai ritmi più ampi e distesi. Così avviene in ""Giorno dopo giorno"" (1947) dove le vicende belliche costituiscono il tema dominante. La voce del poeta, annichilita di fronte alla barbarie («anche le nostre cetre erano appese», afferma in ""Alle fronde dei salici""), non può che contemplare la miseria della città bombardata, o soffermarsi sul dolore dei soldati impegnati al fronte, mentre affiorano alla memoria delicate figure femminili, simboli di un'armonia ormai perduta (""S'ode ancora il mare""). L'unica speranza di riscatto è allora costituita dalla pietà umana (""Forse il cuore"").

In ""La vita non è sogno"" (1949) il Sud è cantato come luogo di ingiustizia e di sofferenza, dove il sangue continua a macchiare le strade (""Lamento per il Sud""); il rapporto con Dio si configura come un dialogo serrato sul tema del dolore e della solitudine umana. Il poeta sente l'esigenza di confrontarsi con i propri affetti, con la madre che ha lasciato quand'era ancora un ragazzo (e che continua a vivere la sua vita semplice e ignara dell'angoscia del figlio ormai adulto), o col ricordo della prima moglie Bice Donetti. Nella raccolta ""Il falso e vero verde"" (1956) dove lo stesso titolo è indicativo di un'estrema incertezza esistenziale, un'intera sezione è dedicata alla Sicilia, ma nel volume trova posto anche una sofferta meditazione sui campi di concentramento che esprime «un no alla morte, morta ad Auschwitz» (Auschwitz).

""La terra impareggiabile"" (1958) mostra un linguaggio più vicino alla cronaca, legato alla rappresentazione della Milano simbolo di quella «civiltà dell'atomo» che porta ad una condizione di devastante solitudine e conferma nel poeta la voglia di dialogare con gli altri uomini, fratelli di dolore. L'isola natìa è luogo mitizzato, «terra impareggiabile» appunto, ma è anche memoria di eventi tragici come il terremoto di Messina del 1908 (Al padre). L'ultima raccolta di Quasimodo, ""Dare e avere"", risale al 1966 e costituisce una sorta di bilancio della propria esperienza poetica e umana: accanto ad impressioni di viaggio e riflessioni esistenziali molti testi affrontano, in modo più o meno esplicito, il tema della morte, con accenti di notevole intensità lirica.








"
"Túpac Catari

Biografia.
Nacque ad Ayo Ayo, nell'attuale provincia boliviana di Aroma, sita nel dipartimento di La Paz. Si sposò con Bartolina Sisa, una giovane aymara venditrice di foglie di coca, che diventò poi anch'essa un'icona rivoluzionaria anti-colonialista.

Prima della rivolta che lo rese famoso, era panettiere e sacrestano.

Decise di adottare il nome di Túpac Catari prendendo parte dei nomi di due rivoluzionari contemporanei: Túpac Amaru II e Tomás Catari.

Nel 1781 formò un esercito di 40.000 uomini e il 13 marzo, mise sotto assedio la città di La Paz (che all'epoca contava circa 23.000 abitanti), ma le truppe coloniali ruppero l'assedio. Túpac Catari non si diede per vinto e ritentò l'assedio qualche mese più tardi. A lui si unì anche Andrés Túpac Amaru, nipote di Túpac Amaru II, che tentò di deviare il corso di un fiume per inondare La Paz.

Nonostante l'appoggio di truppe esterne, i ribelli resistettero 109 giorni durante il primo assedio e 64 giorni durante il secondo. Il 15 settembre 1781, Agustín de Jáuregui (viceré del Perù) promulgò un'amnistia generale e un anno di esenzione fiscale per cercare di diminuire l'appoggio della popolazione ai ribelli. La rivolta indigena, una delle più significative del XVIII secolo per coinvolgimento di popolazione ed estensione geografica, venne stroncata e i ""leader"" furono giustiziati.

Tupac Katari venne torturato e ucciso per squartamento il 15 novembre 1781, tirato dalle estremità, dividendo il corpo in quattro pezzi, in modo analogo a quanto avvenne a Túpac Amaru II.

Il ""Katarismo"".
Tupac Katari fu considerato un'icona rivoluzionaria indigena e, tuttora, è considerato uno dei simboli della lotta, anche armata, contro gli ex-colonizzatori.

Nell'altipiano boliviano sono esistiti, negli anni ottanta, piccoli gruppi di famiglie (""Ayllus Rojos"") che si ispiravano al ""katarismo"" e al marxismo. A questi si unì in passato anche Álvaro García Linera, vicepresidente della Bolivia, nonostante la sua discendenza spagnola. L'ala più radicale e armata del ""katarismo"" boliviano è rappresentata dall""'Ejército Guerrillero Tupac Katari"" (a cui lo stesso García Linera partecipò come ideologo) e prendeva il nome dal rivoluzionario del XVIII secolo.


"
"Majlis

Majlis o mejlis (in arabo مجلس, letteralmente ""luogo dove ci si siede"") è un termine islamico che può indicare diversi tipi di assemblee politiche, amministrative, sociali o religiose in paesi con connessioni linguistiche o culturali con l'Islam.

Viene generalmente tradotto con ""assemblea"" o ""consiglio"".

Parlamenti.
Il termine è usato per indicare il Parlamento o una delle Camere del Parlamento di diversi Stati:


"
"StudioCanal

StudioCanal (conosciuta anche come Le Studio Canal+, Canal Plus, Canal + Distribution e Canal+ Image) è una casa di produzione e distribuzione cinematografica con sede in Francia che possiede il terzo catalogo di film più grande del mondo.

L'azienda è stata fondata nel 1988 da Pierre Lescure con lo scopo iniziale di lavorare su produzioni francesi ed europee. Nel 1997 StudioCanal ha iniziato l'acquisizione di altre case di produzione e dei cataloghi cinematografici di case di produzione sciolte.

In breve tempo StudioCanal ha co-prodotto film del calibro di ""U-571"" (2000), ""Bully"" (2001), e ""Il diario di Bridget Jones"" (2001).

Oggi StudioCanal è una divisione di Vivendi SA e il suo catalogo comprende film della Carolco Pictures (""Terminator 2 - Il giorno del giudizio"", ""Rambo II - La vendetta"", ""Basic Instinct"", ecc.), della Embassy Pictures (""Il laureato"", ""Per favore, non toccate le vecchiette"", ecc.), di Alexander Salkind (""Supergirl - La ragazza d'acciaio""), della EMI films (""Highlander - l'ultimo immortale"", ""Assassinio sul Nilo"", ecc.) e dalla Lumiere Pictures (""Il terzo uomo"" ecc.).

In Nord America StudioCanal non possiede una unità di distribuzione propria ma si affida ad altri studi di produzione per distribuire i propri prodotti.
"
"Connie Nielsen

Biografia.
Connie nasce a Frederikshavn, Danimarca, il padre Brent Nielsen era un autista danese mentre la madre lavorava in un'impresa di assicurazioni. Connie crebbe in un piccolo villaggio mormonico chiamato Elling. Ha iniziato la sua carriera lavorando a fianco di sua madre sulle riviste locali. A 18 anni si è recata a Parigi, in Francia, dove ha lavorato come attrice e modella, che poi l'ha portata a lavorare e a studiare in Italia a Roma e a Milano in una master class con Lydia Styx, un insegnante del Piccolo Teatro di Milano. Ha vissuto in Italia per molti anni, prima di trasferirsi negli Stati Uniti, dove ancora risiede prima a New York e poi a San Francisco.

La Nielsen ha un figlio, Sebastian nato il 26 novembre 1989, dalla relazione con l'attore italiano Fabio Sartor (dal 1988 al 1994) conosciuto sul set della serie TV ""Colletti bianchi"" del 1988. Dal 2004 al 2012 è stata legata sentimentalmente a Lars Ulrich, batterista dei Metallica; il 21 maggio 2007 la coppia ha avuto un figlio, Bryce Thadeus Ulrich-Nielsen. La coppia e il figlio, Bryce, così come i due figli di Ulrich avuti dal precedente matrimonio, Myles e Layne, hanno vissuto nella zona di San Francisco.

Carriera da attrice.
Il debutto artistico avviene con il film francese ""Par où t'es rentré? On t'a pas vu sortir"" (1984) al fianco di Jerry Lewis, seguito da un ruolo nella mini serie italiana ""Colletti bianchi"" (1988). È apparsa nel film italiano ""Vacanze di Natale '91"" (1991), nel film TV americano ""Voyage"" (1993) girato a Malta e nel film TV francese ""Le paradis absolument"" (1994). Si è trasferita negli Stati Uniti nel 1996, su suggerimento del regista sceneggiatore statunitense Lawrence Kasdan, che la consiglia dopo averle effettuato un provino in Francia per il film ""French Kiss"" (ruolo poi andato a Meg Ryan). La Nielsen fa la sua prima apparizione in un importante film cinematografico in lingua inglese ne ""L'avvocato del diavolo"" del 1997, al fianco di Al Pacino e Keanu Reeves, dove interpreta il personaggio luciferino di Cristabella Andreoli. Ha avuto piccolissimi ruoli nei film ""Permanent Midnight"" (1998) con Ben Stiller e ""Rushmore"" (1998) con Bill Murray, prima di tornare coprotagonista nel fantascientifico ""Soldier"" (1998), inedito in Italia, al fianco di Kurt Russell.

Nel 2000 la Nielsen diventa nota al pubblico di tutto il mondo come la principessa Lucilla coprotagonista del film epico vincitore dell'Oscar ""Il gladiatore"" di Ridley Scott, interpretato da Russell Crowe e Joaquin Phoenix. Da allora ha recitato in svariati e importanti film americani dai riscontri altalenanti, tra cui ""Mission to Mars"" (2000), ""One Hour Photo"" (2002), ""The Hunted - La preda"" (2003) e ""Basic"" (2003). Contemporaneamente porta avanti una carriera internazionale recitando nel film francese ""Demonlover"" (2002), diretto da Olivier Assayas, dove interpreta una ambigua spia informatica e nel 2004 fa il suo debutto cinematografico nel cinema danese con il dramma ""Brødre"" (noto anche come Brothers) di Susanne Bier, per il quale ha vinto il premio come miglior attrice danese, il Bodil, così come migliore attrice al Festival Internazionale del Cinema di San Sebastian. Inoltre è stata nominata come miglior attrice agli European Film Awards.

Nel 2006 la Nielsen è apparsa in diversi episodi di ""Law & Order: Special Victims Unit"" interpretando il detective Dani Beck; l'attrice ha sostituito la protagonista Mariska Hargitay, in congedo di maternità al momento delle riprese. Tra le altre interpretazioni apprezzate dalla critica ci sono quella di una condannata a morte forse innocente nel film ""L'ora della verità"" (2004) e quella di una anticonvenzionale madre irlandese che adotta un adolescente orfano nel film indipendente ""La magia della vita"" (2009) 

Ritorna alla ribalta e all'attenzione dei mass-media con la serie ""TV Boss"" del 2011, interrotta alla seconda stagione nel 2012. Ritornerà ancora in TV nel gennaio 2014 nell'attesa seconda stagione della serie ""The Following"". Nel 2013 ha recitato nel film ""Nymphomaniac"" del regista danese Lars von Trier, e l'anno successivo nel triller spionistico ""3 Days to Kill"", dove è la moglie di un ex agente speciale in trasferta parigina, interpretato da Kevin Costner.




Doppiatrici italiane.
Nelle versioni in italiano dei suoi film, Connie Nielsen è stata doppiata da:
"
"Everything Falls Apart

Everything Falls Apart è il primo album in studio del gruppo statunitense Hüsker Dü, pubblicato nel 1983 dalla Reflex Records. L'album non è quello di debutto, visto che il precedente ""Land Speed Record"" fu il primo album registrato in assoluto dal gruppo, ma venne registrato live. Le prime stampe dell'album includevano anche un foglio con i testi delle canzoni, cosa che non avvenne nelle seguenti stampe. Le prime edizioni sono quindi molto ricercate dai collezionisti.

L'album è stato pubblicato su CD nel 1993 con il titolo ""Everything Falls Apart and More"", con l'aggiunta di sette bonus track che includono i primi due singoli del gruppo (e una versione di ""Statues"" di circa nove minuti) ed una canzone inedita registrata a Saint Paul, Minnesota, dal titolo ""Do You Remember?"" (che è la traduzione dal danese e norvegese del nome del gruppo).



"
"Be Cool

Be Cool è un film del 2005 diretto da F. Gary Gray, con John Travolta e Uma Thurman.

Tratto dal romanzo omonimo di Elmore Leonard, è il seguito di ""Get Shorty"" (1996) diretto da Barry Sonnenfeld.

Trama.
Chili Palmer è un ex-strozzino convertito al mondo discografico che cerca di assicurare un contratto alla giovane e talentuosa Linda Moon, interpretata da Christina Milian; contro di lui un ""magnaccia"" decisamente poco pratico del mestiere con la sua guardia del corpo gay samoana, dei produttori gangsta e persino la mafia russa.

Produzione.
Cast.
Come nel primo film anche in questa pellicola molti attori noti partecipano in veste di caratteristi in ruoli di contorno, come Harvey Keitel (che in ""Get Shorty"" compariva brevemente nel ruolo di se stesso), Dwayne Johnson (The Rock), Danny DeVito (anche produttore del film), James Woods e la cantante Christina Milian, Anne Nicole Smith interpreta sé stessa, come i Black Eyed Peas.


"
"Mohammad Mossadeq

Esordi in politica.
Figlio d'una principessa qājār e d'un alto funzionario delle Finanze, viene eletto per la città di Isfahan nel primo Parlamento iraniano (Majles), ma l'elezione non viene convalidata perché non ha ancora l'età minima richiesta di 30 anni. Nel 1909, quando lo Scià qajar reprime con l'aiuto zarista il movimento costituzionale, Mossadeq si reca in Francia per studiare all""'École libre des sciences politiques"". Si reca poi in Svizzera e finisce i suoi studi di diritto nell'università di Neuchâtel. Laureatosi in giurisprudenza, torna in Iran per occupare diversi incarichi amministrativi, tra cui governatore dell'Azerbaijan e del Fars e Ministro delle Finanze. Nel 1925 è eletto al parlamento iraniano, il ""Majles"". Si oppone allora all'incoronazione a Re del Primo Ministro Rezā Khān, un generale della Brigata Cosacca dell'esercito iraniano ed uomo forte del Paese fin dal 1921. Malgrado la sua opposizione, Rezā Khān è proclamato Scià di una nuova dinastia, quella dei Pahlavi. Mossadeq, assieme all'Ayatollah Modarres che si era egualmente opposto all'incoronazione, viene perseguitato ed è costretto a ritirarsi dalla vita politica esiliandosi nelle sue proprietà. 

È solo nel 1944, a seguito del clima di apertura democratica imposta dagli Alleati dopo la Conferenza di Teheran (novembre 1943) e l'ascesa al trono del nuovo re, figlio del precedente, Mohammad Reza Pahlavi, che torna all'attività politica, sedendo nuovamente nel nuovo Parlamento iraniano fra le file dei nazionalisti.

Dopo la contestazione dei risultati elettorali del 1950 divenne il capo del Fronte Nazionale (""Jabhe e Melli""), alleanza politica iraniana eterogenea, composta da nazionalisti, liberali, laburisti e repubblicani e sostenuto dal clero sciita guidato dall'Ayatollah Kashani.

Dal 1951 al 1953 fu Primo Ministro d'Iran, a seguito degli avvenimenti connessi al mancato rinnovo della concessione sullo sfruttamento del petrolio alla Anglo-Iranian Oil Company, che lo shah Reza Pahlavi aveva rilasciato nel 1933 ai britannici.
All'epoca tale concessione era invisa alla maggioranza degli iraniani, che vedevano nell'oro nero il simbolo dell'indipendenza ormai a portata di mano, e che scesero in piazza per protesta contro lo sfruttamento da parte della compagnia britannica. Mossadeq guidava il movimento parlamentare che si opponeva al rinnovo della concessione e presiedeva la Commissione parlamentare che raccomandava la nazionalizzazione dell'industria petrolifera: quando fu assassinato il Primo Ministro che aveva posto il rinnovo della concessione al centro della sua azione di Governo, il generale Ali Razmara, il Parlamento votò all'unanimità la designazione a Primo Ministro di Mossadeq, che coprì questa carica sino al 1953.

Nazionalizzazione dell'Anglo-Iranian Oil Company.
Appena nominato Primo Ministro non perse tempo e mantenne le sue promesse, smantellando l'Anglo-Iranian Oil Company e costituendo la National Iranian Oil Company. Per tutta risposta la Gran Bretagna congelò i capitali iraniani che si trovavano in gran parte nelle sue banche, rafforzò la presenza militare nel Golfo Persico, attuò un blocco navale che impediva l'esportazione di petrolio e dispose un embargo commerciale.

La questione fu portata all'attenzione del Consiglio di Sicurezza delle Nazioni Unite. Mossadeq si recò personalmente a New York per difendere il suo Paese e riportò una schiacciante vittoria diplomatica sull'Inghilterra. Egli proseguì il suo viaggio in America con una visita a Washington dove incontrò il Presidente Truman.
Per la sua vittoria all'ONU egli fu proclamato ""Uomo dell'anno 1951"" dalla rivista ""Time"".

Deposizione e fine della vita politica.
Nel 1953 Mossadeq costrinse lo Scià a lasciare il paese e molti temettero che volesse proclamare la Repubblica.
A causa della crisi economica e delle resistenze alle sue riforme per la modernizzazione del Paese, Mossadeq fu abbandonato da molti suoi alleati, e in particolare dal clero sciita militante, guidato dall'Ayatollah Kashani. Mentre Mohammad Reza era in esilio a Roma, a fronte della resistenza dei grandi latifondisti, nonché dei religiosi, che gestivano immense proprietà di manomorta, nell'agosto del 1953 il governo guidato da Mossadeq fu abbattuto da un colpo di Stato militare favorito da un'operazione coperta dei servizi segreti americani e britannici, denominata Operazione Ajax, e sostituito da Fazlollah Zahedi, gradito agli inglesi.

Il ruolo degli Stati Uniti d'America nella crisi di Abadan è ancora oggi controverso e viene considerato tra le cause della radicalizzazione della rivoluzione islamica, che raggiunse uno dei suoi punti di sfogo anti-americano nella crisi degli ostaggi dell'Ambasciata americana.

Dopo la destituzione, Mossadeq fu processato e imprigionato per 3 anni, per poi passare il resto della sua vita agli arresti domiciliari.

È stato membro della Massoneria.


"
"Canale di Brenta

Il canale di Brenta (""Canałe de Brenta"" in veneto) - chiamato anche ""Val Brenta"" o ""Valsugana vicentina"" - è la stretta valle compresa tra i comuni di Bassano del Grappa e Cismon del Grappa. Pur rappresentando, di fatto, l'estremità meridionale della Valsugana, presenta dei caratteri propri che la distinguono sia dal punto di vista geografico che da quello antropico.

Geografia fisica.
 
Il canale di Brenta è molto più stretto della Valsugana e, in effetti, ha un'origine fluviale e non glaciale. Come suggerisce il nome, la regione è attraversata dal fiume Brenta. La valle si trova incuneata tra l'Altopiano dei Sette Comuni e il Massiccio del Grappa.

Presso l'abitato di Oliero sono presenti le omonime grotte, le più importanti sorgenti valchiusane d'Europa, le quali scaricano l'acqua dal sovrastante altipiano al Brenta attraverso il corso del fiume Oliero, uno dei fiumi più corti al mondo.

Ambiente.
Sulla vallata sono stati individuati due siti di importanza comunitaria: il primo, identificato dal codice IT3220007, comprende una porzione del versante dell'Altopiano e il tratto di fondovalle che corrisponde alla parte più settentrionale del corso vicentino del fiume Brenta; mentre il secondo comprende gran parte del massiccio del Grappa e del versante sinistro del Canale di Brenta, ed ha codice IT3230022.

Geografia antropica.
Il canale di Brenta è amministrativamente diviso tra sette comuni, tutti compresi nell'unione montana Valbrenta e appartenenti alla provincia di Vicenza:


Pur trovandosi in posizione sopraelevata rispetto al fondovalle, si affacciano sul canale anche le frazioni Fastro, Incino, Pusterno, San Vito e Solivo di Arsiè, in Provincia di Belluno.

Per quanto riguarda le infrastrutture, la valle è percorsa in tutta la sua lunghezza dalla Strada statale 47 della Valsugana (collega Padova a Trento) e dalla ferrovia Trento-Venezia con alcune fermate.

Un tempo sia il versante orientale che quello occidentale della vallata erano per buona parte strutturati a terrazzamenti, tuttavia negli ultimi decenni sono stati abbandonati e quindi invasi dalla vegetazione e in parte crollati. Da qualche anno si sta cercando di salvaguardarli con un'iniziativa atta a supportarne la manutenzione.

Itinerari.
Alta via del tabacco.
Un tempo i comuni della destra Brenta appartenevano all'antica Federazione dei Sette Comuni, la quale godeva di particolari privilegi dopo alcuni accordi siglati con la Repubblica di Venezia. Fra i numerosi privilegi concessi dalla Serenissima, vi fu anche quello di poter coltivare il tabacco in ValBrenta. La coltivazione di questa pianta, importata in valle nel XVII secolo dai monaci di Campese, trasformò l'intero paesaggio, grazie alla creazione di numerosi terrazzamenti a gradinate sui fianchi delle montagne. Per valorizzare questi luoghi, negli ultimi decenni sulla via dell'abbandono, la comunità montana del Brenta (oggi unione montana Valbrenta) ha ideato un itinerario d'interesse storico-culturale e paesaggistico, denominato Alta via del tabacco che percorre alcune antiche vie di comunicazione tra questi terrazzamenti.

Calà del Sasso.
Sempre a seguito dell'unione con i Sette Comuni, i paesi della vallata divennero porto fluviale e commerciale dell'Altopiano stesso: oltre che allo scambio di merci e alimenti, dalle montagne venivano inoltre trascinati sino ai paesi di fondovalle i tronchi che poi venivano fluitati attraverso il Brenta sino all'Arsenale di Venezia per la costruzione di imbarcazioni. Nel XIV secolo, sotto il dominio di Gian Galeazzo Visconti, venne costruita un'opera unica sulle Alpi, atta a favorire la discesa dei tronchi stessi. Questo percorso, formato da 4444 gradini, è denominato Calà del Sasso ed è ancor oggi la scalinata più lunga del mondo aperta al pubblico.

Alta via Tilman.
Il Canale di Brenta è luogo di transito dell'Alta via Tilman, un percorso che collega le Dolomiti Centro-meridionali all'Altopiano dei Sette Comuni e che vuole ripercorrere il viaggio che il maggiore Harold William Tilman fece per raggiungere il suo posto di comando durante la seconda guerra mondiale dopo essere stato paracadutato sull'Altopiano.

Ciclopista del Brenta.
La vallata è attraversata da parte della pista ciclabile che mette in comunicazione Caldonazzo con Bassano del Grappa. Lunga complessivamente 70 km, nel tratto che interessa il Canale costeggia la sponda destra del fiume Brenta.

Battaglione Alpini.
La vallata ha dato il nome al ""Battaglione alpini d'Arresto ""Val Brenta"""", un tempo dislocato a Bassano del Grappa, Asiago (62ª e 63ª Compagnia) e Feltre (64ª Compagnia), oggi invece ha sede a Brunico. Le prime azioni in battaglia furono quelle sull'Altopiano di Asiago, durante la Grande Guerra.

"
"We've Got It Goin' On

We've Got It Goin' è il singolo di debutto della band statunitense Backstreet Boys. Il singolo è stato pubblicato nel 1996, pochi mesi prima l'uscita dell'album ""Backstreet Boys"". Con questo singolo il gruppo si impose sul mercato europeo.

Video.
Il video è stato girato il 19 agosto 1995 ad Orlando in Florida e diretto dal regista Lionel C. Martin. Il videoclip comincia con una finta intervista radiofonica e prosegue con i ragazzi che cantano in palestra, in un parcheggio vicino ad un parco e in uno studio di registrazione. La visuale si sposta poi in altre scene: i ragazzi che ballano su un palco in un club, che giocano a basket e che lavano una Jeep. Nel video appare per brevi secondi anche Lou Pearlman e Samantha Stonebraker, la fidanzata di Brian.

Tracklist.
U.S. CD3

U.S. CD5

Europa

Europa versione ad ologrammi

Giappone

Vinile a due dischi
"
"Scott LaFaro

Biografia.
Scott LaFaro nacque a Newark, in New Jersey, in una famiglia di musicisti: suo padre fu violinista per numerose Big Band degli anni venti tra cui quelle di Paul Whiteman e di Jimmy e Tommy Dorsey, e si trasferì a Geneva per dirigere un gruppo che suonava nei locali della città. Scott dimostrò interesse per la musica sin da bambino: cominciò lo studio del pianoforte all'età di dieci anni e quando entrò alle Scuole Superiori, nel 1950, sapeva già suonare discretamente il sax tenore e il clarinetto basso. Il suo interesse per il contrabbasso nacque in quegli anni: Scott chiese alla bassista della banda del college, Gail Brown se potesse vedere il suo strumento, e imparare alcune sequenze armoniche.

Scott continuò comunque a suonare il sax fin quando ebbe un incidente durante una partita di baseball nel 1953: si procurò un taglio sul labbro, che fu necessario suturare. Scott credette che questo infortunio gli avrebbe impedito di continuare proficuamente la carriera di sassofonista (il suo modello era Lee Konitz). Ma dopo alcuni mesi gli capitò di sentire suonare in un club locale Leroy Vinnegar: ciò ravvivò il suo interesse verso il basso, e portò avanti lo studio di questo strumento, tanto che al tempo del diploma, nel 1954, LaFaro era già un musicista attivo nei night club dell'area, suonado a volte il sax tenore, a volte il contrabbasso.

Dopo un breve soggiorno all'Itaca College, si unì alla band di Buddy Morrow, con cui rimase fino al settembre del 1956. Poco dopo si unì alla band del grande trombettista Chet Baker, nella quale strinse amicizia con il batterista Larance Marable. Quando il gruppo di Chet Baker si esibì a New York nei primi mesi del 1957, l'abilità di Scott impressionò favorevolmente Victor Feldman, tanto che un anno dopo LaFaro sarebbe stato il bassista di Feldman nel suo primo album americano.

Dopo aver lasciato Baker, LaFaro si trasferì a Los Angeles, dove studiò con Herb Geller per diversi mesi. (“Non riuscivo a trovare lavoro, e comunque avevo bisogno di esercitarmi”, disse allora). Il suo destino mutò completamente nel 1958: la sua ""performance"" sull'album “The Arrival” di Victor Feldman lo rese famoso e lo portò a suonare con Hampton Hawes e Stan Getz. Passò un breve periodo anche con Paul Bley, insieme al quale suonò per la prima volta con Ornette Coleman, e in un paio di occasioni anche con Thelonious Monk.

Dopo numerosi ingaggi con musicisti del calibro di Percy Heath, Stan Kenton e Benny Goodman, nel 1959 si unì al pianista Bill Evans che aveva da poco lasciato il quintetto di Miles Davis A loro si aggiunse anche il batterista Paul Motian, e insieme formarono quello che molti considerano uno dei più grandi gruppi jazz mai esistiti, il Bill Evans Trio. Quello che stupiva era il rapporto tra LaFaro ed Evans: Scott improvvisava praticamente tutto il tempo, non soltanto negli assolo. Evans lo ascoltava attentamente e gli rispondeva. Con Evans, LaFaro registrò alcuni album di livello notevole, come ""Portrait in Jazz"" ed ""Explorations"". Parallelamente, iniziò anche la collaborazione con Ornette Coleman, che nel 1960 lo chiamò per l'incisione di """", uno dei suoi capolavori, e nell'album successivo, “Ornette!”.

L'anno seguente fu il più prolifico e frenetico della sua carriera. LaFaro era contemporaneamente occupato con Getz, Evans e Coleman. Nel giugno del 1961 ci fu una memorabile serie di concerti del Bill Evans Trio al Village Vanguard a New York, che fu interamente registrata, ne nacquero due album, ""Waltz for Debby"" e ""Sunday at the Village Vanguard"", una delle più grandi testimonianze della bravura di LaFaro e dell'incredibile unione tra i musicisti del trio. Il 3 luglio LaFaro suonò a Newport con Stan Getz; sarebbe stato il suo ultimo concerto. Il 5 luglio fece visita alla madre a Geneva e rimase fino a tardi. La madre tentò di persuaderlo a rimanere a dormire ma egli rifiutò perché voleva tornare a New York. Nelle prime ore del 6 di luglio, Frank Ottley e Scott LaFaro morirono quando la loro auto uscì di strada, colpì in pieno un albero e prese fuoco. Bill Evans ne fu così scosso che non suonò in pubblico per quasi un anno.

Stile ed influenza.
Anche se non registrò mai come leader, e apparve in meno di venti album, Scott LaFaro è probabilmente il bassista più influente degli ultimi 50 anni. Fu lui a portare il contrabbasso via dal suo ruolo di mero accompagnamento (analogamente a quanto farà, circa un decennio dopo, Jaco Pastorius per il basso elettrico). L'utilizzo incondizionato di materiale melodico, la precisione d'intonazione e la ricchezza del vocabolario improvvisativo erano le caratteristiche salienti della sua personalità musicale. Fu quando LaFaro si unì al suo gruppo che Bill Evans mise a punto la sua teoria della ”composizione simultanea”, uno stile che non solo influenzò tutte le successive formazioni del Bill Evans Trio, ma il modo stesso di suonare del trio jazzistico.

Probabilmente nessun musicista ha avuto un tale impatto sulla tecnica del proprio strumento quanto lui a una così giovane età.
Il suo stile influenzò tutta la generazione di contrabbassisti jazz successivi, tra cui Gary Peacock ed Eddie Gomez (con cui Evans avrebbe suonato per ben 12 anni, dal 1966 al 1978.)

Strumento.
LaFaro era solito suonare un contrabbasso Prescott, del 1825ca con tradizionale forma a ""busetto"".

"
"Adrian Lyne

Carriera.
Maggiormente conosciuto per i suoi film ad alto contenuto di erotismo, con i quali negli anni ottanta batté ogni record d'incasso, inizia a muovere i primi passi in televisione. Esordisce dietro la macchina da presa nel 1980 con ""A donne con gli amici"" in cui dirige la giovane Jodie Foster, ma il film che lo fa conoscere al grande pubblico è il successivo ""Flashdance"", che vince un Oscar e apre le porte di Hollywood alla protagonista Jennifer Beals. 

Nel 1986 il suo ""9 settimane e ½"", con la focosa coppia di amanti formata da Mickey Rourke e Kim Basinger, tratto da un romanzo semi-autobiografico di Elizabeth McNeill, fa scandalo e conquista il box-office di molti paesi. Con ""Attrazione fatale"" (1987), thriller erotico interpretato da Michael Douglas e Glenn Close, Lyne ottiene una candidatura all'Oscar come miglior regista. 

Nel 1990 Lyne firma la regia di ""Allucinazione perversa"" , che non riscuote grande successo al botteghino ma in compenso riesce a strappare sorrisi alla critica. Tre anni più tardi porta sul grande schermo la coppia Woody Harrelson e Demi Moore alle prese con la proposta indecente avanzata dal milionario interpretato da Robert Redford. ""Proposta indecente"", che recupera il tono scandito dal forte erotismo tipico di Lyne, viene stroncato dai critici ma si rivela un grandissimo successo di pubblico. Il regista torna alla ribalta con il remake di ""Lolita"", capolavoro di Stanley Kubrick tratto dall'omonimo romanzo di Vladimir Nabokov. Dopo una pausa durata anni, è tornato nel 2002 con un altro rifacimento: ""Unfaithful - L'amore infedele"", stavolta di un classico di Claude Chabrol, ""Stéphane, una moglie infedele"".

Dalla moglie Samantha (sposata nel 1974), ha avuto una figlia, Amy.

"
"Battle Royale II - Blitz Royale

Come nel precedente ""Battle Royale"", una classe di scuola media viene scelta per partecipare al 'programma' su un'isola deserta, fino a quando ci sarà soltanto uno studente sopravvissuto.

Il manga segue il punto di vista della ragazza numero 10, , una sfortunata ragazza che teme che la sua classe verrà scelta per il 'programma', un misterioso evento che forza studenti ad uccidersi a vicenda. Makoto frequenta la Scuola Media Shikanotoride.

Trama.
Nel Continente della Grande Asia, dove il governo totalitario, dopo l'ultima edizione del ""programma"", svoltasi tre anni prima, decide di cambiare le regole. Questo perché Shuya Nanahara e Noriko Nakagawa, studenti della scorsa edizione del programma, sono riusciti a scappare ribellandosi al governo. Sono difatti considerati due pericolosissimi terroristi. 
Ora la nuova classe prescelta, la 3B della Scuola Media Shikanotoride, verrà portata in un'isola deserta dove saranno smistati in squadre, le quali saranno portate a combattere, fino al drammatico finale.

Capitoli del manga.
La storia, divisa in due volumi, è composta da 19 capitoli totali:
"
"Get Down (You're the One for Me)

Get Down (You're the One for Me) è il secondo singolo della band statunitense Backstreet Boys, tratto dal loro album ""Backstreet Boys"".



Video.
Il video della canzone, girato da ""Alan Calzatti"", è molto particolare: al centro dello schermo sono presenti i 5 ragazzi e intorno a loro tanti piccoli schermi astratti colorati di blu dove all'interno ci sono tanti ragazzi e ragazze che imitano il ballo che fanno i Backstreet Boys.
"
"Čertižné

Čertižné (in tedesco ""Teufelsberg"", in ungherese ""Nagycsertész"", in ruteno ""Čertižne"") è un comune della Slovacchia facente parte del distretto di Medzilaborce, nella regione di Prešov. La popolazione è in maggioranza di etnia rutena.

Fu menzionata per la prima volta in un documento storico nel 1431 con il nome di ""Cherthws"", quando apparteneva alla Signoria di Humenné. Nel XVI secolo passò ai Csáky, ai Szirmay e nel 1863 ai Dobrianszky.
"
"Roma (divinità)

Roma (parola sulla cui origine vi è una pluralità di ipotesi tra le quali la derivazione dal greco antico """""""" ossia """"rome"""" traducibile con """"forza"""" o dall'etrusco """"Rumon"""" parola con cui era denominato dagli etruschi il fiume Tevere) è una figura della mitologia romana. Questa, fin dal II secolo a.C., fu la divinità che personificava lo Stato romano.

Leggende mitiche.
Roma, prigioniera troiana.
Stando alla tradizione più antica, Roma era una delle prigioniere di guerra troiane segregate nella nave di Ulisse; quando le navi di Ulisse furono costrette da una tempesta a sbarcare sulle coste del Lazio, Roma e le altre prigioniere, stanche di seguire Ulisse nei suoi viaggi, decisero di incendiare le navi, costringendo Ulisse e i suoi uomini a stanziarsi nel Lazio, più precisamente sul colle Palatino. Qui venne fondata la città di Roma in onore della prigioniera che aveva costretto Ulisse e i suoi uomini a non partire per nuovi lidi, dando vita a una nuova civiltà.

Figlia di Ascanio o di Enea.
Secondo altre versioni, Roma (o più comunemente Rome) sarebbe stata la figlia di Ascanio, e quindi nipote di Enea. In ricordo dei trionfi dei profughi troiani, che riuscirono nel corso delle guerre contro Turno a conquistare la zona dove sarebbe sorta la Città Eterna, Rome fece costruire sul luogo dove sorgerà l'Urbe un tempio in onore di Fides (la Fede). Per questi motivi alla città venne dato il nome di Roma in onore della fanciulla che aveva fatto edificare il tempio.<br> Secondo altre versioni, Roma sarebbe stata la moglie di Ascanio oppure la moglie dello stesso Enea e figlia di Telefo e quindi nipote di Eracle.

Secondo la versione ""ellenizzante"", l'eroina Roma avrebbe origini ""greche"", essendo una dei numerosi figli di Ulisse e della maga Circe e quindi sorella di Telegono, colui che avrebbe ucciso l'uomo dal multiforme ingegno. Secondo altre leggende sarebbe stata figlia di Telemaco e di Circe e sorella del Re Latino.

Prime rappresentazioni.
Le prime immagini della dea, su monete romane, risalgono al 269 a.C. La rappresentazione della dea è presente su altre monete romane coniate a Locri nel 204 a.C.
Da questo si suppone che i non-romani iniziarono a dare al dominio di Roma attributi divini.
Sulle monete la dea era raffigurata come una donna in veste amazzonica, armata di spada, talvolta clipeata o coronata di alloro, con vicino una Vittoria alata o altri simboli.

Durante l'Impero.
Durante l'Impero romano fu principalmente una dea provinciale, usata per inculcare agli abitanti delle province la lealtà allo stato romano.
Un tempio a Roma fu eretto a Smirne nel 195 a.C. e un culto a lei rivolto era presente ad Efeso, Sardi e Delo.

Il culto era comunque presente a Roma stessa dove Adriano fece costruire un tempio dedicato a Venere ed a Roma sulla via Sacra, accanto all'arco di Tito.


"
"Habura

Habura (in tedesco ""Haaburg"", in ungherese ""Laborcfő"", in ruteno ""Habur"") è un comune della Slovacchia facente parte del distretto di Medzilaborce, nella regione di Prešov.

Fu menzionato per la prima volta in un documento storico nel 1543 quando nella località la giustizia veniva amministrata secondo le norme del diritto germanico. All'epoca apparteneva alla Signoria di Humenné. Nel XVI secolo passò ai Csáky, ai Szirmay e nel 1863 al conte Adolf Dobrianszky.
"
"Kalinov

Kalinov (in tedesco ""Himmel"" o ""Kalinau"", in ungherese ""Kalenó"", in ruteno ""Kaleniv"") è un comune della Slovacchia facente parte del distretto di Medzilaborce, nella regione di Prešov.

Fu menzionato per la prima volta in un documento storico nel 1604, quando apparteneva alla Signoria di Humenné. Nel XVII secolo passò ai conti Szirmay.
"
"Brestov nad Laborcom

Brestov nad Laborcom (in tedesco ""Brestau an der Labortz"", in ungherese ""Laborcbér"", in ruteno ""Berestiv"") è un comune della Slovacchia facente parte del distretto di Medzilaborce, nella regione di Prešov.

Fu menzionato per la prima volta in un documento storico nel 1434 quando apparteneva ai conti Izbugyai. Nel XVI secolo passò ai Forgách e successivamente ai Pethő.
"
"Norman Jewison

Biografia.
Tre volte candidato al premio Oscar al miglior regista e insignito del Premio Irving G. Thalberg nel 1999 per essere stato uno dei più creativi produttori del cinema americano, il regista statunitense viene ricordato per aver diretto i film ""La calda notte dell'ispettore Tibbs"", ""Il violinista sul tetto"", ""Jesus Christ Superstar"", ""Rollerball"", ""Agnese di Dio"" e ""Stregata dalla luna"".


"
"Gianni Versace (azienda)

Gianni Versace S.p.A. è un'azienda italiana di moda e abbigliamento, con sede a Milano, fondata nel 1978 dallo stilista Gianni Versace, e lasciata in eredità alla famiglia: Santo Versace ne è il presidente, Donatella Versace il Vicepresidente e Direttore creativo. Allegra Versace Beck, figlia di Donatella, è l'azionista di controllo.

Dopo la crisi aziendale del 2001-2002, Fabio Massimo Cacciatori nel 2003 ne avvia il risanamento. Dal 2004 amministratore delegato del gruppo è l'isernino Giancarlo Di Risio, proveniente da IT Holding. A luglio del 2009 è stato nominato nuovo Amministratore Delegato Gian Giacomo Ferraris proveniente da Jil Sander Group, creando le linee Versace Collection e Versace Jeans. Oggi l'azienda opera sia nell'alta moda che nel prêt-à-porter. Al suo posto, a partire da giugno 2016, arriva Jonathan Akeroyd, che ha ricoperto fino all'inizio di maggio 2016 la carica di CEO di Alexander McQueen.

Storia.
Gianni Versace, lavora fin da piccolo al fianco della madre nella sartoria di famiglia, fino al 5 febbraio 1972, giorno in cui lascia la città di Reggio Calabria, per trasferirsi a Milano, dove inizialmente disegna alcune collezioni per Florentine Flowers. Nello stesso anno collabora con De Parisini di Santa Margherita, ed il nome di Gianni Versace comincia a circolare fra gli addetti al lavoro negli ambienti della moda De Parisini di Santa Margherita. Nel 1976 a Milano arriva Santo Versace, fratello maggiore di Gianni, laureato in economia e commercio, ed in possesso di uno studio a Messina. I due fratelli, insieme a Claudio Luti, decidono di aprire una azienda che porti il nome di Gianni. Già nel marzo del 1978 la prima collezione Versace sfila a la Permanente di Milano, riscuotendo grande apprezzamento.

Al 1979 risale l'inizio di un'importante collaborazione dell'azienda con il fotografo Richard Avedon, che firmerà alcune delle più celebri campagne pubblicitarie del marchio. In seguito Versace si affiderà per i propri lavori ad altri importanti fotografi come Helmut Newton, Bruce Weber, Steven Meisel e Herb Ritts. Grande attenzione viene rivolta nei confronti della ricercatezza dei materiali ed i suoi accostamenti inconsueti. Nel frattempo le collezioni Versace diventano sempre più rivoluzionarie e spregiudicate: nel 1981, vengono presentati futuristici abiti in maglia di metallo mentre alla fine degli anni ottanta viene presentato un look in stile sadomaso, che fa gridare allo scandalo i mass media. Ciò nonostante nell'aprile del 1995 la rivista ""Time"" lo nomina uomo del momento. Nel 1988 entra nell'azienda la sorella minore di Gianni e Santo, Donatella, a cui viene affidata la direzione del marchio ""Versus"", linea giovane Versace. Nel 1991, nasce il marchio ""Versace Signature"" e nel 1993 ""Versace Home Collection"", dedicata al design di interni. All'inizio degli anni novanta viene sviluppato anche il progetto ""Atelier"" sperimentale laboratorio per la realizzazione di collezioni d'alta moda, presentati per la prima volta, nel gennaio 1990 a Parigi. Dal 1988 le linee ""Versus"", ""Versace Jeans Couture"" e ""Versace Jeans Signature"" vengono distribuite su licenza dalla IT Holding. Nel 1993 viene diagnosticato allo stilista una rara forma di cancro nella parte interna dell'orecchio. Versace riesce a riprendersi dal cancro, ma decide in seguito a tale esperienza ad affidare parte dei suoi affari ai propri famigliari. Il 50% resta a Gianni, le restanti quote appartenevano al 30% a suo fratello maggiore, Santo ed il restante 20% alla sorella più giovane, Donatella.

Il 15 luglio 1997, l'azienda ed il mondo intero viene sconvolto dalla notizia della morte di Gianni Versace, assassinato nella propria villa a Miami Beach, da Andrew Cunanan. La morte dello stilista, che lascia tutta la sua quota alla nipote Allegra di 11 anni, porta una inevitabile crisi economica del marchio, fino all'arrivo nell'azienda nel 2004 di Giancarlo Di Risio, nominato amministratore delegato del Gruppo, che riorganizza l'azienda, eliminando alcune licenze e tagliando alcuni costi. Anni dopo Santo Versace dichiarerà """"Ci abbiamo messo due anni per riprenderci dalla sua morte. Ma Gianni non è veramente morto, possiede oggi la stessa forza di quando era vivo"""". Dopo la morte dello stilista, il posto di direttore creativo del brand è passato a Donatella Versace. Nel 1998 viene organizzata un'esposizione postuma sullo stilista presso il Metropolitan Museum of Art di New York.
Nell'ottobre 2002 viene organizzata presso il Victoria and Albert Museum di Londra l'esposizione ""Gianni Versace at the VA"", mostra dedicata alla vita ed alle opere dello stilista, a cura della scrittrice Claire Wilcox, autrice del libro ""The art and craft of Gianni Versace"". Nel 2007 viene pubblicato il libro ""Il mito Versace"" dedicato alla vita della stilista, scritto da Minnie Gastel.

Nel febbraio 2014 il 20% della controllante GiVi holding (il 30% in mano a Santo Versace, il 20% a Donatella Versace, il 50% a Allegra Versace Beck) è stato acquisito dall'americano Blackstone Group per 150 milioni di euro.

Dati economici.
Nel 2016 la società ha registrato ricavi per 668,7 milioni di euro con un aumento del 3,7% rispetto ai 645 milioni del 2015. Ha invece registrato una perdita di 7,4 milioni rispetto all'utile di 15,3 milioni del 2015. Nel 2017 il fatturato è in linea con quello dell'anno precedente (668 milioni, -0,1%) mentre gli utili hanno toccato i 15 milioni rispetto ad un perdita di oltre 7 milioni nel 2016. 

Marchi Versace.
Sotto il marchio ""Versace"" vengono distribuite diverse linee di abbigliamento e marchi, Atelier Versace, Versace Jeans, Versace Home Collection, Versus e Versace Collection. La linea d'abbigliamento Versace, a cura di Donatella Versace viene presentata durante la settimana della moda di Milano.

Atelier Versace.
La linea di alta moda è prodotta sotto il nome di Atelier Versace e ha ripreso a sfilare nel secondo semestre 2012.

Versace Home Collection.
Versace Home Collection è dal 1992, la linea Versace dedicata all'arredamento e licenziata dal marchio Rosenthal. Sono prodotti dalla Versace Home Collection arredamenti, complementi d'arredo, lampade, biancheria, porcellane e cristalli.

Versus.
""Versus"" è la linea del marchio Versace nata nel 1989 era licenziata dal gruppo Ittierre, la cui produzione era incentrata intorno ad una moda più giovanile rispetto a quella di ""Gianni Versace "".
Dal 2009 Versus è in licenza al Gruppo Facchini che ne produce e distribuisce l'abbigliamento. Vengono inoltre prodotti occhiali, accessori e profumi. Versus è stata disegnata da Christopher Kane dal 2009 alla s/s 2013. Dal 2015 a marzo 2016 il nuovo direttore creativo di Versus è stato Anthony Vaccarello, dopo aver collaborato con il marchio nel settembre 2014.



Orologi.
Gianni Versace e Frank Muller lanciarono la prima linea di orologeria Versace nel 1994, con il nome ""Atelier"", che ha ottenuto un buon riscontro, al punto che la linea di orologi si è espansa in una serie di prodotti che comprende anche articoli di gioielleria. Gli orologi Versace sono prodotti sotto licenza in Svizzera. Nel 2005 la Timex ha rilevato la licenza per la linea di orologi Versace, anche se la produzione è rimasta in Svizzera. Altro marchio aziendale di orologi è ""Versus"".

Alberghi.
L'azienda è attiva anche nel settore alberghiero con il marchio ""Palazzo Versace luxury hotel"", con alberghi nella Gold Coast in Australia e a Dubai, dove è stato recentemente inaugurato un hotel del marchio.

Testimonial.
Versace ha da sempre annoverato fra i propri clienti importanti personaggi pubblici e celebrità. Elton John ha da sempre indossato gioielli firmati Versace, così come anche gli abiti di Lady Diana erano dello stilista. Fra le altre celebrità che hanno indossato Versace in eventi pubblici si possono ricordare Beyoncé, Cindy Crawford (nel 1991 indossò il celebre vestito rosso), Elizabeth Hurley (nel 1994 indossò il famoso abito-spille da balia) e Jennifer Lopez (nel 2000 indossò il famoso vestito della giungla). Fra i volti noti ad aver prestato la propria immagine alle campagne pubblicitarie Versace si ricordano Madonna (nel 1995 e nel 2005), Ashton Kutcher, Kevin Richardson, Demi Moore, Britney Spears, Christina Aguilera, Patrick Dempsey, Jonathan Rhys Meyers, il gruppo musicale The Corrs, Halle Berry e Lady Gaga (nel 2014). Fra i modelli ad aver sfilato per Versace si possono citare Carolyn Murphy, Angela Lindvall, Daria Werbowy, Miriam Escott IV, Christy Turlington, Gisele Bündchen, Kate Moss, Tuki Brando, Graham Love e Joel West. Nel luglio del 2011 Lady Gaga ha indossato per un intero mese abiti vintage, e dell'ultima collezione, e accessori della griffe, Anche nel video The Edge of Glory indossa una mise firmata Versace.

Distribuzione.
Versace conta 81 boutique monomarca in tutto il mondo. Nell'America del nord, i negozi Versace sono ad Atlanta, Bal Harbour, Beverly Hills, Dallas, Houston, Las Vegas, New York, South Coast Plaza, Tysons Galleria e Vancouver. Altri negozi presenti a Montréal, San Francisco, Boston, Orlando, Chicago, Chevy Chase, Filadelfia, e Maui, fra gli altri, sono stati chiusi. Esistono inoltre altri 123 punti vendita Versace all'interno di grandi magazzini come Neiman Marcus, Bergdorf Goodman e Saks Fifth Avenue.

Tuttavia la maggior parte della distribuzione Versace è concentrata in Europa ed Asia. Città come Londra, Parigi, Mumbai, Hong Kong, Tel Aviv, São Paulo e Tokyo contano più di un negozio del marchio. In Italia le boutique Versace si trovano a Capri, Milano diversi negozi nell'area di via Montenapoleone, Porto Cervo, Reggio Calabria, Roma (due negozi), Venezia e Verona.

Sport.
Versace dalla stagione 2012-2013 veste i calciatori dell'Inter e personale interista.

"
"WWF The Music, Vol. 5

WWF The Music Vol. 5 è un album pubblicato dalla WWF nel 2001; contiene le musiche d'entrata dei maggiori wrestler della federazione attivi nel 2001.
Tracce.
Tutte le tracce sono state scritte dal compositore Jim Johnston.

"
"Rokytovce

Rokytovce (in tedesco ""Rakitotz"", in ungherese ""Rokitóc"", in ruteno ""Rokytivci"") è un comune della Slovacchia facente parte del distretto di Medzilaborce, nella regione di Prešov.

Fu menzionato per la prima volta in un documento storico nel 1437 con il nome di ""Rakythocz"". All'epoca apparteneva alla Signoria di Humenné. Nel XVIII secolo passò ai Szirmay e poi ai Dernáth.
"
"Angiolo Silvio Novaro

Biografia.
Nacque a Diano Marina, in provincia di Imperia, il 12 novembre del 1866, ma con la famiglia si trasferì presto a Oneglia, nella stessa provincia, per prendere posto nella ditta olearia di famiglia P. Sasso e Figli, di proprietà della madre Paolina Sasso. Angiolo Silvio visse appartato e in riserbo nella ""Casa Rossa"" a Oneglia, dove scrisse le sue opere.

Le sue prime opere sono romanzi e novelle di ispirazione verista, pubblicati su riviste del tempo; si dedicò anche alla pittura, partecipando nel 1884 all'Esposizione generale italiana di Torino. Dopo il matrimonio con Laura Butta nel 1894 e la nascita del figlio Jacopo, la sua produzione si arricchì di liriche, raccolte nel suo libro più famoso ""Il cestello"", dove si trova anche una poesia dedicata alla sua bella terra Diano Marina. Nel 1894 inoltre si iscrisse alla sezione di Oneglia del Partito Socialista Italiano, in cui fu molto attivo; fu anche condannato al domicilio coatto, per pochi giorni, per un suo discorso.

Nella sua vita Angiolo ebbe amicizie molto importanti con scrittori e poeti quali Giovanni Verga, Gabriele d'Annunzio, al quale si avvicinava anche nell'aspetto, e Marino Moretti. Diverse sue poesie, inoltre, sono state musicate da autori come Enrico Contessa, Riccardo Zandonai, Ciro Bianchi, Ernesto Berio, Franco Vittadini o Carlo Ravasenga. Anche suo fratello Mario Novaro fu poeta e insieme parteciparono alla rivista ""La Riviera Ligure"", diretta da Angiolo dal 1895 e successivamente dal fratello dal 1899 al 1919.

Il 3 giugno 1916, durante la prima guerra mondiale, il figlio Jacopo morì nella Conca di Marcésina, in un'azione di guerra per la quale fu insignito della medaglia d'argento. Il dolore per la morte del figlio determinò un'opera di intensa commozione: ""Il fabbro armonioso"", il suo libro più noto, che fu tradotto anche in francese (""L'harmonieux forgeron"").

Il carteggio con Salvatore Quasimodo è stato pubblicato dall'editore Archinto nel 1999.

Fu nominato Accademico d'Italia nel 1929, ma in seguito rimase fortemente deluso dal fascismo. È stato traduttore di due fortunati libri, ""L'isola del tesoro"" di Robert Louis Stevenson e ""La vita di Gesù"" di François Mauriac, e autore di libri di lettura per le scuole elementari. 

Della sua opera poetica è particolarmente nota la poesia ""Che dice la pioggerellina di marzo?"", per decenni presente su migliaia di sussidiari e che generazioni di studenti italiani dovettero imparare a memoria.

Morì ad Oneglia il 10 marzo 1938.






"
"Indagini preliminari

Le indagini preliminari, nell'ordinamento giuridico italiano, sono una fase del procedimento penale precedente all'eventuale processo. 

Sono previste dal codice di procedura penale italiano dall'art. 326, e sono coperte da segreto investigativo per gli atti compiuti durante le indagini.

Caratteristiche.
Durante il loro svolgimento il pubblico ministero e la polizia giudiziaria svolgono le indagini necessarie per le determinazioni inerenti all'esercizio dell'azione penale: ne consegue che il p.m. e la polizia giudiziaria devono acquisire anche gli elementi a favore dell'indagato (art. 358) dato che le indagini preliminari servono esclusivamente a stabilire se ci sono i presupposti per l'esercizio dell'azione penale.

Il valore probatorio.
Contrariamente a quanto avveniva prima della riforma, oggi le indagini preliminari non hanno valore probatorio, salvo quanto disposto per l'incidente probatorio: nel nuovo sistema, infatti, si è dato risalto al principio del contraddittorio. Nelle indagini preliminari infatti si acquisiscono unicamente elementi di prova al solo fine di valutare l'esercizio o meno dell'azione penale.

Nel fascicolo per il dibattimento confluiscono - e quindi rilevano ai fini della prova - gli atti assunti con l'incidente probatorio e gli atti irripetibili compiuti dall'accusa e dalla difesa - accertamenti tecnici irripetibili, risultati di intercettazioni telefoniche e ambientali, risultati di perquisizioni, ispezioni, sequestri nonché risultati di eventuali mezzi di ricerca delle prova atipici come gli appostamenti. Tutti gli altri atti compiuti nelle indagini preliminari (ma anche nell'udienza preliminare) che non hanno la caratteristica dell'irripetibilità confluiscono nel fascicolo delle parti e quindi - almeno per il momento - non assumono alcun valore probatorio.

L'attività dell'indagine.
Le attività che può compiere il pubblico ministero sono disciplinate dagli artt. 

Il pubblico ministero può procedere al compimento di accertamenti tecnici irripetibili secondo la disciplina posta dall'art. 360 c.p.p. In quanto parte del processo, può nominare un numero di consulenti tecnici non superiore al numero dei periti, ove sia in corso una perizia, oppure, qualora nessuna perizia sia in corso, un numero di consulenti tecnici non superiore a due. 
I difensori e gli eventuali consulenti tecnici hanno diritto ad assistere al conferimento dell'incarico al perito nominato dal giudice e partecipare alle operazioni formulando osservazioni e pareri cui deve esser fatta menzione nel verbale. La difesa dell'indagato può chiedere - prima del conferimento dell'incarico - che si proceda attraverso l'incidente probatorio. In questo caso il PM potrà procedere negli accertamenti tecnici solo se un loro rinvio comporti che questi non possano essere più utilmente compiuti. Se questa condizione non è rispettata e il PM procede comunque al compimento degli accertamenti, questi sono inutilizzabili.

Durata e proroga.
Secondo l'art. 405 la durata delle indagini preliminari è di sei mesi dall'iscrizione del nome della persona alla quale il reato è attribuito nel registro della notizia di reato, salvo che non si proceda per uno dei delitti indicati nell'art. 407, comma 2 lettera a), per cui la durata è di un anno.

Tuttavia il PM, ""ex"" art. 406 può chiedere al Giudice per le indagini preliminari (GIP) una proroga, per giusta causa, non eccedente altri sei mesi. Possono essere richieste anche altre proroghe per particolare complessità delle indagini o per l'oggettiva impossibilità di concludere entro il termine prorogato, sempre non eccedenti i sei mesi. La proroga è accordata dal giudice prima della scadenza del termine e notificata all'indagato e alla persona offesa che ha fatto richiesta di essere informata. Il giudice deve fare lo stesso procedimento nel caso non ritenga di accordare la proroga fissando l'udienza in camera di consiglio. La durata massima delle indagini non può comunque superare i diciotto mesi o i due anni nel caso dei delitti ""ex"" art. 407, comma 2.

Il ruolo della polizia giudiziaria.
Solitamente il primo passo è compiuto dalla polizia giudiziaria, la quale però si è vista limitare molte libertà con la riforma del 1989. Innanzitutto la polizia giudiziaria può avviare proprie indagini autonomamente e assicurare la cessazione del reato oltre che acquisire gli elementi necessari, ma deve darne avviso ""senza ritardo"" al PM (prima della riforma il limite era 48 ore). Una volta intervenuto il PM, deve compiere le attività da questo delegate, anche di propria iniziativa.

Diritti dell'indagato.
L'indagato ha diritto di essere informato a sua richiesta se è instaurato un procedimento penale a suo carico. Il pubblico ministero può tuttavia disporre la segretazione delle indagini per un periodo non superiore ai 3 mesi se si tratta di reati comuni; per invece non possono essere mai fornite informazioni all'indagato al fine di evitare un pregiudizio alle indagini.

Secondo il disposto dell'art. 369 c.p.p. l'indagato ha diritto a ricevere l'avviso di garanzia solo quando deve essere compiuto un atto (""atto garantito"") al quale ha diritto di partecipare il suo difensore. Negli altri casi, la persona verrà a conoscenza della sua qualifica di indagato solo qualora il PM, esercitando l'azione penale, invii avviso di conclusione delle indagini ai sensi dell'art. 415-bis del c.p.p.

L'avviso deve essere necessariamente notificato all'indagato in due ipotesi:
In tali ipotesi, la notifica dell'avviso è prevista a pena di nullità: in caso di mancata notifica, cioè, la richiesta di rinvio a giudizio e la citazione diretta a giudizio sono nulli.

Per converso, l'indagato non verrà a conoscenza dell'esistenza di un procedimento a suo carico e, dunque, si troverà de plano imputato, qualora il PM richieda al GIP l'emissione di un decreto penale di condanna (il PM può richiedere l'emissione di tale provvedimento qualora ritenga che debba applicarsi soltanto una pena pecuniaria, anche in sostituzione di una pena detentiva): in tal caso, la persona nei cui confronti si sono svolte le indagini avrà conoscenza dell'apertura di un procedimento penale a suo carico solo a seguito della notifica del decreto penale di condanna evenutalmente emesso dal GIP. Fu infatti dichiarata inammissibile la questione di costituzionalità, a suo tempo sollevata, inerente la mancata previsione a pena di nullità della notifica dell'avviso ex 415-bis allorché il PM eserciti l'azione penale mediante richiesta al GIP di emissione di decreto penale di condanna: la strategia difensiva della persona nei cui confronti tale provvedimento è emesso viene così condizionata da una scelta discrezionale della pubblica accusa, poiché il destinatario del decreto penale può presentare le sue difese soltanto proponendo opposizione e, pertanto, può evidenziare elementi a suo discarico non già prima dell'apertura di un processo penale, ma all'interno del processo che si apre con l'opposizione.

L'avviso di conclusione delle indagini è notificato all'indagato e al suo difensore (eventualmente nominato d'ufficio) e contiene:

Entro il termine di 20 giorni dalla notifica dell'avviso, l'indagato può:

Durante alcuni atti l'avvocato difensore ha il diritto di assistere e di essere avvertito, come l'interrogatorio, l'ispezione e il confronto; in caso di perquisizione e sequestro può assistere senza avvertimento. Il difensore può anche consultare entro 5 giorni dalla loro pubblicazione i documenti relativi a tali atti, che devono essere depositati dal PM entro 3 giorni dal compimento dell'atto stesso in cancelleria, ed estrarne copia.

"
"Otto e mezzo (programma televisivo)

Otto e mezzo è un programma televisivo di approfondimento giornalistico in onda su LA7 dalle 20:35 alle 21:10, dal 2001.

Storia.
Iniziò la prima stagione con il nome di ""Diario di Guerra ""(condotto da Paolo Argentini). La trasmissione era nata all'indomani dei bombardamenti statunitensi sull'Afghanistan e in pieno della discussione sulla presunta lotta tra Oriente e Occidente. Dopo una sola settimana la trasmissione mutò il nome in quello attuale, senza alcun cambio di format.

""Otto e mezzo"" si propone come approfondimento su politica e società. In ogni puntata agli ospiti vengono sottoposte diverse domande sugli argomenti di attualità, di cultura, di economia, di etica e sulle principali notizie del giorno.

Il format stesso, fino alla stagione 2007-2008 proponeva i due conduttori entrambi dichiaratamente schierati: Giuliano Ferrara ha incarnato nella trasmissione fin dalla fondazione l'uomo del centrodestra, quale collaboratore di Silvio Berlusconi e direttore de Il Foglio. È cambiato molte volte invece il conduttore ""rappresentante"" del centrosinistra, nel cui ruolo si sono succeduti Gad Lerner, Luca Sofri, Barbara Palombelli e Ritanna Armeni, quest'ultima co-conduttrice con Ferrara per maggior tempo, dal settembre 2004 al 12 febbraio 2008.

Lanfranco Pace, noto ai più per ""Il Punto"" - scheda introduttiva all'argomento del giorno trasmessa internamente alla trasmissione - passò alla co-conduzione con la Armeni al momento dell'abbandono di Ferrara.

Dal 2008 conduce Lilli Gruber, coautrice con Paolo Pagliaro, tornando a fare la giornalista dopo un mandato al Parlamento europeo, per una stagione con Federico Guiglia, nelle successive da sola. Con l'arrivo della Gruber, il format vira verso l'intervista classica con gli ospiti in studio o in collegamento.

Dal 2008 la sigla della trasmissione è ""Rebellion (Lies)"" degli Arcade Fire. La puntata del 14 aprile 2010 fu dedicata a Wikipedia, e il fondatore Jimbo Wales intervenne come ospite in studio.

Dal 2012 Lilli Gruber torna in onda sempre alla stessa ora su La7 con Otto e mezzo, uno dei pochi programmi del day-time che non è stato eliminato dal nuovo amministratore delegato Marco Ghigliani.

Dal 22 aprile 2013 ""Otto e mezzo"" si scontra con l'edizione quotidiana di Quinta Colonna su Rete 4. Il programma riesce a battere costantemente la trasmissione di Paolo Del Debbio, che il 6 dicembre 2013 abbandonerà la fascia dell'access prime time.

Dal settembre 2013 il programma va in onda anche il sabato, con il nuovo titolo di Otto e mezzo sabato.

Dal 22 settembre 2014, a causa dei problemi di salute della Gruber, la conduzione passa momentaneamente in mano a Giovanni Floris. La Gruber torna a condurre il programma il 27 ottobre 2014. Dal settembre 2015 Marco Travaglio è ospite fisso il giovedì.

Edizioni.
Nel caso in cui i conduttori siano cambiati durante un'edizione, il loro periodo di permanenza viene specificato nella colonna Periodo.


Puntate speciali.
""Otto e mezzo"" ha mandato in onda alcune puntate speciali, in vista delle elezioni politiche italiane del 2013:

Ascolti TV.
La puntata più vista di sempre in termini di telespettatori risulta essere quella del 10 gennaio 2013 con 2.955.000 share del 9,91%. 
La puntata più vista di sempre in termini di share risulta essere invece quella del 12 giugno 2018 con 2.458.000 share del 11,1%. Di seguito i dati auditel medi delle prime dodici stagioni di ""Otto e mezzo"":

"
"FFV
"
"Rodo

Nella mitologia greca, Rhodos o Rhodus () noto anche come Rhode era la dea dell'isola di Rodi e moglie di Helios, era la figlia di Afrodite e Poseidone.

Rodi è anche il nome dell'isola e la città di Rodi.


"
"Lasse Hallström

Biografia.
Figlio di un dentista e della scrittrice e sceneggiatrice Karin Lyberg, Hallström cresce in una famiglia dell'alta borghesia svedese, tanto è vero che suo nonno materno era Ernst Lyberg, Ministro delle finanze svedese e capo del partito liberale negli anni 20 e 30.

Tra i suoi lavori, è da ricordare anche la direzione di quasi tutti i videoclip degli ABBA, gruppo musicale pop svedese, e dei successori The Ark.
La sua prima candidatura agli Oscar avviene con ""La mia vita a quattro zampe"" nel 1988 mentre la seconda la ottiene ""Le regole della casa del sidro"".
Nel 2012 dirige il film ""L'ipnotista"", tratto dal best seller omonimo dello scrittore svedese Lars Kepler.

Dalla prima moglie Malou, con cui è stato sposato dal 1974 al 1981 ha avuto un figlio, Johan (1976). È sposato dal 1994 con l'attrice Lena Olin da cui ha avuto una figlia, Tora (1995). È vegano.

"
"Bulls

Il termine Bulls può indicare:

Sport.
Varie squadre sportive di Paesi anglofoni, tra cui:
"
"WWE Wreckless Intent

WWE Wreckless Intent è un album prodotto dalla WWE nel 2006 e che contiene le musiche d'entrata dei maggiori wrestler della federazione di quel periodo.

Tutte le tracce sono state scritte dal compositore Jim Johnston.

"
"Prodotti PGI e PDO britannici

Elenco dei prodotti PGI (Protected Geographical Indication - Indicazione Geografica Protetta) e PDO (Protected Designation of Origin - Denominazione d'Origine Protetta) britannici.







"
"Castello di Scena

Il castello di Scena (in tedesco Schloss Schenna o Burg Schenna) è un castello eretto nell'anno 1350. Il castello si trova nell'omonimo paese di Scena, vicino a Merano, in Alto Adige. Nel 1363 il nobile ""Petermann von Schenna"" fu infeudato dagli Asburgo anche con il castello Reineck in val Sarentino.

All'interno del castello nelle sale rinascimentali si trova una ricca collezione di armi antiche. I vasti saloni sono tutti ben arredati con stufe del diciassettesimo secolo e una vasta raccolta di quadri e ritratti, una pregevole raccolta di Andreas Hofer.

Fu acquistato nel 1844 dall'arciduca Giovanni d'Asburgo-Lorena. Non lontano dal castello, suo figlio fece erigere nel 1869 il mausoleo della sua famiglia, ancora oggi presente. Ancora oggi il castello permane di proprietà dei suoi successori, i Conti di Merano (""Grafen von Meran-Spiegelfeld""). Si effettuano visite guidate con ingresso a pagamento.

"
"Cantone di Audun-le-Roman

Il Cantone di Audun-le-Roman era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Paul Haggis

Ha vinto nel 2006 il Premio Oscar per la miglior sceneggiatura originale del film ""Crash - Contatto fisico"" e per lo stesso film ha ricevuto la candidatura all'Oscar per il miglior regista e ha vinto il David di Donatello per il miglior film straniero.

Biografia.
Nato a London, in Ontario, ultimo figlio di Maria Yvonne (nata Metcalf) ed Edward H. Haggis, Paul inizia il suo percorso scolastico frequentando la ""St.Thomas More Elementary School"" e, in seguito, precocemente ispirato dall'opera di registi quali Alfred Hitchcock e Jean-Luc Godard, decide di continuare gli studi secondari presso la scuola d'arte ""H.B. Beal"". Terminata la scuola si trasferisce in Inghilterra con l'intento di diventare un fotografo di moda, per poi fare invece nuovamente ritorno in Canada con l'intenzione di proseguire gli studi universitari in cinematografia presso il ""Fanshawe College"".

All'età di 19, Haggis anni inizia a sperimentare la sua passione per la scrittura creativa, attraverso la stesura di alcune commedie per il ""Gallery Theatre"", il locale teatro di proprietà dei suoi genitori. Nel 1975, ottenuta la laurea in cinematografia, all'età di 22 anni Paul decide di trasferirsi a Los Angeles per tentare la fortuna a Hollywood, lavorando durante il giorno e, nel tempo libero, continuando a studiare e a scrivere per il cinema e la tv.

Carriera.
Il suo primo vero lavoro di scrittura televisiva arriva tramite Jack Humphrey, produttore televisivo canadese, che gli chiede di scrivere il pilota (e in seguito anche altri dieci episodi) per una sitcom prodotta dalla CBC dal titolo ""Hangin In"". Da quel momento in poi, Haggis inizia a lavorare stabilmente per la tv firmando la sceneggiatura di vari episodi per famose serie televisive (lavoro che continuerà per oltre due decenni e che lo vedrà impegnarsi anche come regista e produttore) come Love Boat (1981), Il mio amico Arnold (1982 – 1983), Giorno per giorno (1983 – 1984), L’albero delle mele (1982 – 1986), The Tracey Ullman Show (1987), In famiglia e con gli amici (1987 – 1988), Walker Texas Ranger (1993 – 2001), Due South - Due poliziotti a Chicago (1994-1999), Avvocati a Los Angeles (1994), EZ Streets (1996), In tribunale con Lynn (1999 – 2001), The Black Donnellys (2007) ed altri ancora.

Dopo un lunghissimo percorso nell'ambito televisivo, nel 1993, Haggis debutta finalmente nel cinema firmando la sceneggiatura e la regia del film ""Red Hot"", un dramma adolescenziale ambientato a metà degli anni cinquanta, nella Russia comunista.

Dopo quel debutto, Haggis, pur continuando il suo lavoro televisivo, dovrà attendere anni per scrivere un altro film: è il 2004, infatti, quando dà vita alla sceneggiatura ""di Million Dollar Baby,"" la struggente storia della pugile Maggie Fitzgerald, tratta da una serie di racconti di F.X. Toole, dal titolo ""Lo sfidante"". Il film, che vedrà alla regia Clint Eastwood e gli attori Hilary Swank e Morgan Freeman come interpreti principali, segna la svolta decisiva nella carriera di Paul Haggis che riceve una delle sette nomination (per la miglior sceneggiatura non originale) assegnate alla pellicola ai premi Oscar 2005.

Dopo il successo di Million Dollar Baby, nel 2005 Haggis firma sceneggiatura, regia e produzione di ""Crash - Contatto Fisico"", dramma corale che affronta le diverse sfaccettature del rapporto umano e che vede tra gli interpreti Sandra Bullock, Don Cheadle, Matt Dillon, Brendan Fraser e Ryan Phillippe. Il film, che riceve entusiastiche recensioni sin dalla sua anteprima al Toronto International Film Festival, permette ad Haggis di trionfare alla notte degli Oscar 2006, ottenendo ben sei candidature e aggiudicandosi tre statuette per il miglior film, la migliore sceneggiatura originale ed il miglior montaggio.

Nel 2006 Haggis realizza la sceneggiatura di ""The Last Kiss,"" remake americano de L’ultimo bacio di Gabriele Muccino e di Casino Royale, ventunesimo film della serie cinematografica di 007, saga di cui firmerà la sceneggiatura anche del seguente capitolo, ""Quantum of Solace"" (2008).

Sempre nel 2006 Haggis rinnova il suo solido rapporto di lavoro con il regista Clint Eastwood con cui collabora allo sviluppo del soggetto del film Lettere da Iwo Jima e alla sceneggiatura di Flags of Our Fathers, pellicole drammatiche sul tema della seconda guerra mondiale.

Nel 2007 torna alla regia con il film Nella valle di Elah, pellicola di cui cura anche soggetto, sceneggiatura e produzione. Ispirato da un articolo di Playboy, il film è un crime-dramma su un ex poliziotto militare (Tommy Lee Jones) e della sua collaborazione con un detective (Charlize Theron), alla ricerca del figlio, un soldato scomparso dopo il ritorno dal servizio attivo Iraq.

Nel 2011 Haggis dirige un cast stellare (Russell Crowe, Olivia Wilde, Jonathan Tucker, il rapper RZA, Brian Dennehy e Liam Neeson) nel film ""The Next Three Days"", remake del thriller francese ""Pour elle"" di Fred Cavayé, del quale è anche sceneggiatore e produttore.

Due anni dopo realizza sceneggiatura e regia di ""Third Person"""","" pellicola presentata in anteprima mondiale il 9 settembre 2013 al Toronto International Film Festival: un film corale, girato tra Roma, Parigi, New York e Taranto, interpretato da Liam Neeson, Olivia Wilde, Adrien Brody, e James Franco, in cui si incrociano tre storie d'amore, passione, e tradimento.

Vita privata.
Haggis vive attualmente a New York.

Dal 1977 al 1997 è stato sposato con Diane Christine Gettas da cui ha avuto tre figli: Alissa Sullivan, Lauren Kilvington e Katy Elizabeth. Divorziato dalla prima moglie, nel 1997 si è risposato con l'attrice Deborah Rennard, da cui ha avuto un altro figlio: James. Nel 2012 ha divorziato anche dalla sua seconda moglie.

Nel 2009 ha fondato la ""Artists for Peace and Justice,"" un'organizzazione no-profit che incoraggia la pace e la giustizia sociale e affronta i problemi della povertà e del suffragio in tutto il mondo.

In un'intervista con il giornalista Dan Rather, Haggis ha professato il suo ateismo.

Scientology.
Dopo aver mantenuto per 35 anni la sua appartenenza attiva nella Chiesa di Scientology, nel mese di ottobre del 2009, Haggis ha ufficialmente abbandonato l'organizzazione in reazione alle dichiarazioni fatte da Scientology a sostegno della Proposition 8, l'iniziativa elettorale che ha vietato il matrimonio omosessuale in California. La stampa riporta tuttavia che dietro la scelta ci siano motivi personali e in particolare le pressioni di Scientology alla moglie di Haggis di disconnettere (interrompere ogni relazione) con i propri genitori (non-scientologist).





"
"Punkreas Live

Punkreas Live è il primo album live del gruppo punk italiano Punkreas, pubblicato il 26 maggio 2006 da Discopiù e registrato durante il tour invernale del 2005 in Italia. Ne è stata pubblicata anche una versione in DVD su Universal.

"
"Greatest Hits: My Prerogative

Greatest Hits: My Prerogative è il primo greatest hits della cantante pop Britney Spears. La raccolta è stata pubblicata il 1º novembre 2004 in Giappone e l'8 novembre nel resto del mondo esclusi Stati Uniti e Canada, in cui è stato pubblicato il giorno dopo.
L'album contiene tutti i singoli della Spears, da ""...Baby One More Time"" a ""Outrageous"", con la sola eccezione di ""From the Bottom of My Broken Heart"". Sono anche incluse tre nuove canzoni: una reinterpretazione di ""My Prerogative"" di Bobby Brown (secondo singolo della raccolta), ""Do Somethin'"" (terzo singolo) e ""I've Just Begun (Having My Fun)"" (primo singolo). L'album è il tredicesimo del 2004 in termini di vendite, arrivando a 5,6 milioni di copie.

La quindicesima traccia ""Don't Let Me Be The Last To Know"" è presente esclusivamente nell'edizione giapponese e britannica dell'album.
Tracce.
Nell'edizione giapponese, sebbene sia uguale a quella britannica, le tracce ""(You Drive Me) Crazy (The Stop Remix!)"" e ""Boys (The Co-Ed Remix)"" vengono sostituite con le versioni originali dei brani.




Classifiche.
""Greatest Hits: My Prerogative"" debuttò alla posizione numero 7 della classifica italiana album, e rimase tra i venti album più venduti per undici settimane. In Italia, ""Oops!... I Did It Again"" è l'unico album di Britney Spears ad essere rimasto nella top 20 per più settimane (tredici, due in più del ""Greatest Hits"").

La raccolta della Spears arrivò alla posizione numero 1 in Irlanda e in Giappone.
"
"Bennett Miller

"
"B in the Mix: The Remixes

B in the Mix: The Remixes è il primo album di remix della cantante pop Britney Spears, pubblicata nel 2005 dalla Jive Records.

Descrizione.
L'album vanta la presenza dei più famosi remixer mondiali come: Peter Rauhofer, Jacques Lu Cont (ovvero Stuart Price, produttore dell'album Confessions on a dance floor di Madonna), Justice, Junkie XL e Jason Nevins.

L'unico singolo estratto, ""And Then We Kiss"", è stato pubblicato nell'ottobre 2005. Anch'esso come altri era stato registrato nel 2003 come brano da inserire nell'album ""In the Zone"" e nell'EP """", ma l'idea fu scartata per motivi non specificati. La canzone ha raggiunto la posizione 15 della Hot Dance Radio Airplay di ""Billboard"". La versione originale è stata pubblicata in rete il 2 settembre 2011.

"
"Recoaro

Con il nome di Recoaro si possono indicare due località, entrambe caratterizzate da sorgenti termali:"
"Castello di Castelbello

Il castello di Castelbello (talora semplicemente Castelbello, in tedesco: ""Schloss Kastelbell""), è un castello che sorge nel comune di Castelbello-Ciardes, in val Venosta.

Cenni storici.
Le prime tracce documentate del castello risalgono al 1238. Fu eretto dai signori von Montalban, vassalli dei conti di Tirolo, ai quali il castello passò dopo il 1200.

Successivamente, dal 1300 circa, il castello fu sede giudiziaria. In seguito ad alcuni scambi di proprietà, nel 1531 divenne di proprietà dei conti von Hendl, che ristrutturarono il castello e lo allargarono in alcune parti, conferendogli l'aspetto attuale.

Nel periodo tra il 1813 e il 1824, il castello fu colpito da numerosi incendi che lo distrussero. Solo una parte, adibita ad abitazione, fu ricostruita dai proprietari, il resto venne lasciato allo stato di rudere.

Finalmente, dopo anni di lotte legali con il conte von Hendl, nel 1956 lo Stato italiano acquistò il castello per una somma pari a 31.068 lire.

Dopo alcuni iniziali restauri negli anni '60, un risanamento completo fu terminato nel 1995.

Nel 1999 il castello fu dato in concessione al comune che, a sua volta, ne ha affidato la gestione a una cooperativa.

Oggi il castello è aperto al pubblico e usato per mostre e concerti.


"
"Antaeus

Gli Antaeus sono una band black metal francese.








"
"Robigus

Robigo (latino ""Robigus"") è il dio romano della Ruggine del Grano, una malattia del frumento provocata da un fungo.

Questa divinità venne percepita come maschile dagli autori più antichi (Varrone, Verrio Flacco e il suo epitomatore Festo) che parlano di un dio ""Robigus"", mentre in età imperiale fu percepito come una dea, in quanto autori come Ovidio e Columella e i cristiani Tertulliano, Lattanzio e Agostino parlano di una dea ""Robigo"" (""Robigine""). Probabilmente il cambiamento avvenne per far corrispondere il genere della divinità con quello del nome comune ""robigo"" che in latino è femminile e indica la ruggine.

""Robigalia"".
La sua festività, denominata Robigalia, si svolgeva il 25 aprile, nel periodo in cui le spighe cominciano a formarsi. Ovidio descrive nel quarto libro dei ""Fasti"" la cerimonia dei Robigalia: una processione di persone tutte vestite di bianco, guidate dal flamine quirinale, si dirige al bosco sacro del dio al quinto miglio della via Clodia
(l'attuale sesto miglio della via Cassia) e qui il flamine sacrifica una cagna e una pecora bidente (cioè di due anni). Poi si svolgevano anche gare di corsa. Si è supposto che a causa del cambiamento di genere della divinità sia cambiato anche il genere delle vittime, per cui in origine dovevano essere sacrificati un cane e un montone.

Il motivo del sacrificio canino è spiegato dallo stesso flamine a Ovidio: quando la ""Stella del Cane"" (cioè Sirio) appare in cielo inizia la stagione calda (canicola) e c'è il pericolo che le messi maturino troppo presto; per scongiurare questo pericolo viene sacrificato un cane (o cagna) in analogia al nome della costellazione. In realtà è probabile che il cane fosse sacrificato in quanto animale legato a divinità infere come Robigo.
"
"Il grande intrigo

Il grande intrigo è un libro di Davide Giacalone, giornalista economico di Libero, con Vittorio Feltri e Renato Brunetta del 2006. 

"
"Curtis Hanson

Carriera cinematografica.
Dopo aver esordito alla regia negli anni settanta, raggiunge il successo di pubblico e critica con ""La mano sulla culla"", con Rebecca De Mornay, e ""The River Wild - Il fiume della paura"", con Meryl Streep e Kevin Bacon.

Il suo film che ha ottenuto più successo è ""L.A. Confidential"". Il film ha ricevuto nove nomination all'Oscar e Hanson ne riceve personalmente tre: una per il miglior film, una come miglior regista e la terza per la miglior sceneggiatura non originale, vincendo proprio in quest'ultima categoria. 

In seguito dirige film come ""Wonder Boys"" con Michael Douglas e ""8 Mile"" con Eminem (entrambi i film hanno vinto l'Oscar per la miglior canzone) e la commedia romantica ""In Her Shoes - Se fossi lei"" con Cameron Diaz.

Era compagno della produttrice Rebecca Yeldham, da cui ha avuto un figlio nel 2004.

Ritiratosi nel 2012 dopo che gli era stato diagnosticato la malattia di Alzheimer, muore per cause naturali il 20 settembre 2016 all'età di 71 anni.

"
"Dmitrij Trofimovič Šepilov

Šepilov era considerato uno dei fedelissimi di Nikita Chruščёv e fu parte attiva nella politica di apertura verso occidente da questi praticata.

Fu destituito ed escluso da Politburo il 29 luglio 1957 in seguito ad un tentativo di colpo di Stato contro Chruščёv. Suo successore come Ministro degli esteri divenne il suo vice, Andrej Gromyko.
"
"Antimatter

Gli Antimatter sono un gruppo musicale irlandese/britannico formata nel 1998 da Duncan Patterson (precedente bassista e compositore degli Anathema) e dal cantante Mick Moss.

Storia del gruppo.
La band registra nel 1999 un demo ma questo non ha molta fortuna, tanto che furono necessari quasi due anni perché si presentasse la prima etichetta, la Icon records. Con questa registrano e debuttano con l'album ""Saviour"". Successivamente l'apporto dell'etichetta sembra non essere sufficiente per il gruppo e Duncan Patterson inaugura la sua etichetta personale Strangelight Records proprio con gli Antimatter, lasciando massima creatività al gruppo. I primi album degli Antimatter, ""Saviour"" e ""Lights Out"", si focalizzano su una linea vocale melodica, un'elettronica dark ed i bilanciamenti sul confine tra il gothic e il trip hop, mentre gli altri lavori ""Planetary Confinement"" e ""Leaving Eden"" accompagnano più di un acustico basato su un suono melanconico, ormai abbandonate le fredde e cupe atmosfere elettroniche per ritornare al vero suono degli strumenti. Poco dopo l'ultimazione dell'album ""Planetary Confinement"", Patterson lascia la band.

Mick Moss ha continuato e ha pubblicato il quarto album del progetto, ""Leaving Eden"", con Daniel Cavanagh degli Anathema alla chitarra, seguito dal ""Live @ An Club"" del 2009. ""Fear of a Unique Identity"" è stato pubblicato nel 2012. Nel 2015 è stata invece la volta di ""The Judas Table"".

"
"Xavier

Xavier può riferirsi a:
"
"Castello di Presule

Il castello di Presule (in tedesco Schloss Prösels) è un castello dell'Alto Adige, che si trova nell'altipiano dello Sciliar, nel cuore delle Dolomiti, precisamente nel comune di Fiè allo Sciliar.

Storia.
Il castello è un splendido esempio di arte gotica, e la sua realizzazione risale ai tempi di Massimiliano I d'Asburgo nel 1517, come scritto sopra il portale d'ingresso. In realtà i signori di Fiè, amministratori dei vescovi di Bressanone, eressero il maniero già nell'anno 1200.

Il più famoso proprietario è stato il conte Leonhard von Völs (1458-1530), che visse nel momento di massimo splendore del castello.

Anche il poeta sudtirolese Oswald von Wolkenstein vi soggiornò per qualche tempo.

In italiano è talora indicato come Castel Colonna. Questo perché i Völs (Fiè), ad un certo punto, sotto Leonardo II, cominciarono ad aggiungere il cognome Colonna al proprio. Il motivo non è chiaro: per alcuni i signori di Fiè sarebbero stati un ramo dei Colonna romani arrivati in Tirolo nel XII secolo; per altri, invece, Leonardo I di Fié avrebbe partecipato alla battaglia di Lepanto al fianco di Marcantonio Colonna, affermando che la sua famiglia era originaria dei Colonna di Tuscolo. Per una terza versione, Marcantonio Colonna avrebbe adottato Leonardo, per poter ostentare l'appartenenza ad una nobile casata romana. Più probabilmente però, Leonardo di Fiè chiese ed ottenne semplicemente di poter aggiungere quello dei Colonna al proprio nome.

Dal 1804 al 1978 il castello cambiò molteplici volte la proprietà e visse alcuni periodi di decadenza seguiti anche da periodi di restauro. Alla fine però il castello fu abbandonato a se stesso.

Solo nel 1981 un gruppo di appassionati fondò il Kuratorium Schloss Prösels S.r.l., e iniziarono così i lavori di ristrutturazione che durarono fino al 1982.
Nei mesi dell'estate, si possono effettuare visite guidate. Inoltre vengono spesso effettuate anche numerose manifestazioni.


"
"PUS

"
"QUE

"
"WWE ThemeAddict: The Music, Vol. 6

WWE ThemeAddict: The Music V6 è un album prodotto dalla WWE nel 2004 e che contiene le musiche d'entrata dei maggiori wrestler della federazione del periodo del 2004.

Tutte le tracce sono state scritte dal compositore Jim Johnston.


"
"Velayat-e faqih

Velāyat-e faqih (, ""tutela del giurisperito"") o più precisamente ""autorità cognitiva (assoluta) del giurisperito"" in persiano, è una dottrina ideata da Khomeini secondo cui il giurista musulmano, in quanto esperto della legge (""shari'a"") che è emanata direttamente da Dio, della quale egli è interprete autentico nella sua veste di ""mujtahid"", ha il compito di sovrintendere a ogni azione del Parlamento perché si conformi a quella che il giurista (""faqih"") stesso ritiene essere la corretta interpretazione della ""shari'a"". 

Di fatto, con questo sistema, il Consiglio dei Guardiani riesce a bloccare ogni legge che contrasti il potere dei religiosi e dei loro alleati. Per questo motivo i governi ""riformisti"" non hanno mai avuto in Iran vita lunga e successo.

"
"Viriato

La sua tecnica per opporsi agli eserciti romani era quella della guerriglia, questo condottiero da esperto montanaro usava attaccare il nemico con rapide sortite per poi rifugiarsi fra i monti.

Viriato è uno degli eroi nazionali del Portogallo, che corrisponde al territorio degli antichi Lusitani.

Biografia.
Origini.
I Romani lo descrivono come un pastore o un cacciatore, in origine, per poi definirlo ladro e, come sarebbe stato chiamato in Spagna, al giorno d'oggi, capo guerriglia. Il suo personaggio è descritto con favore in un frammento di Dione Cassio e, sul suo conto, è confermata dalla testimonianza di altri scrittori antichi che era un uomo con uno spiccato senso della giustizia e dell'equità e che divideva giustamente fra tutti il bottino ottenuto dal nemico.

La rivolta.
Origine del ruolo di Viriato.
I Lusitani da molto tempo erano abituati a trarre sostentamento da rapine e da scorribande e continuarono a comportarsi in questo modo anche dopo che i Romani erano diventati padroni dei paesi limitrofi, tanto che i pretori decisero di cercare di porre fine alle loro incursioni. Pertanto nel 151 a.C. la Lusitania fu invasa dal pretore Servio Sulpicio Galba e l'anno successivo dal proconsole Lucio Licinio Lucullo. I Lusitani, in allarme, inviarono offerte di sottomissione a Galba, che li invitò a lasciare le loro fortezze montane con la promessa di dare loro terre fertili. Quando arrivarono nella pianura, li fece disporre in tre accampamenti diversi, chiedendo loro di deporre le armi in segno di amicizia. Dopo di ciò li circondò con le sue truppe e, a tradimento, li uccise tutti. Pochissimi dei Lusitani riuscirono a fuggire, ma tra i sopravvissuti ce ne era uno che non avrebbe mai perdonato in cuor suo i Romani: Viriato. Egli allora diventò il vendicatore dei torti subiti dagli abitanti del suo paese, che avevano perso le loro case, le loro famiglie e i loro possedimenti per colpa dei romani traditori. 
Viriato era il leader ideale perché conosceva il paese e quindi sapeva portare avanti la guerra nel modo più adatto alla natura del luogo e alle abitudini dei suoi connazionali. In un primo momento evitò tutte le battaglie in pianura e combatté una guerriglia incessante in montagna. Fino al 147 a.C. i Lusitani, però, non furono in grado di raccogliere un gruppo compatto di uomini, in quest'anno infatti invasero la Turdetania. Mentre devastavano il paese furono attaccati dal pretore romano Gaio Vetilio, che sconfisse i Lusitani che furono costretti a rifugiarsi in una fortezza a cui i romani, in seguito, posero l'assedio. 
La mancanza di disposizioni da un superiore avrebbe impedito che i Lusitani riuscissero a respingere i Romani a lungo e di conseguenza cercarono di fare un accordo con Vetilio, che promise di assegnare loro un posto dove stare. Viriato, che aveva una parte importante in quell'esercito improvvisato, ma che non era ancora stato formalmente riconosciuto come loro generale, ricordava il tradimento dei Romani e promise ai suoi che se lo avessero nominato loro capo li avrebbe salvati. I Lusitani acconsentirono volentieri e lui fu eletto all'unanimità il loro comandante.

I primi successi.
Con uno stratagemma audace e sapiente ingannò il generale romano. Assemblò le sue forze a Tribola, una cittadina a sud del Tago in Lusitania. Là fu inseguito da Vetilio, ma Viriato, fingendo di ritirarsi, tese ai romani in un'imboscata, in cui furono attaccati dai Lusitani e sconfitti con ingenti perdite: Vetilio stesso fu ucciso e su 10 000 Romani solamente 6 000 riuscirono a fuggire. I superstiti si rifugiarono sotto il comando del questore entro le mura di Carpessus, che Appia suppone essere lo stesso luogo dove sorgeva l'antica Tartesso. Temendo di incontrare il nemico in campo, il questore ottenne 5 000 uomini dai Belli e dai Titthi, tribù di Celtiberi, che allora erano alleati dei Romani e li mandò contro Viriato, ma furono sconfitti dal generale lusitano che ora poteva entrare nella Carpetania senza incontrare alcuna opposizione. All'arrivo del pretore Gaio Plauzio l'anno successivo, 146 a.C., con un esercito fresco, Viriato abbandonò la Carpetania e si ritirò in Lusitania. Egli fu caparbiamente seguito dal pretore, che tagliò i ponti sul Tago per bloccarlo, ma mentre i Romani erano impegnati a fortificare il loro accampamento su una montagna, coperta da olivi, che gli scrittori romani chiamano la collina di Venere, furono attaccati da Viriato e messi in fuga un'altra volta, ancora subendo grandi perdite. Plauzio era così scoraggiato da questa sconfitta che non fece nessun ulteriore tentativo contro il nemico, ma condusse il suo esercito negli accampamenti invernali, anche se era ancora solo la metà dell'estate. I paesi degli alleati dei romani erano dunque ancora lasciati alle devastazioni di Viriato, che costrinse gli abitanti a pagare l'intero valore dei loro raccolti e, nel caso rifiutassero, li uccideva. Prese anche Segóbriga, il capoluogo dei Celtiberi.

Ascesa dei Lusitani.
La guerra in Spagna aveva ormai assunto un aspetto così minaccioso che il Senato deliberò di inviare un console e un esercito consolare in quel paese. Di conseguenza, nel 145 a.C., il pretore Quinto Fabio Emiliano, figlio di Lucio Emilio Paolo, che conquistò la Macedonia, ricevette la Spagna come sua provincia. Riscuotendo due nuove legioni da Roma, costituite per la maggior parte da nuovi reclutati, al fine di dare un po' di riposo alle truppe veterane, che erano reduci dalle guerre in Grecia e Macedonia. Ottenne pure alcune forze dagli alleati e, quando passò in rassegna le sue truppe a Urso o Orso, la moderna città di Osuna in Andalusia, il suo esercito ammontava a 15 000 fanti e il 2 000 cavalieri. Ma prima del suo arrivo in Spagna, i Romani avrebbero subito un'altra sconfitta. L'esercito del pretore Claudio Unimano, infatti, era stato quasi annientato ed i fasci e il bottino preso dai Romani era stato rubato da Viriato, che espose gli oggetti come trofei in montagna. Quinto Fabio sembra che non sia arrivato in Spagna fino alla metà dell'estate e che lui non avrebbe combattuto con il nemico fino a quando lui non fosse andato a Gades ad offrire un sacrificio ad Ercole. Nel fare ciò lasciò il suo esercito sotto il comando del suo legato. In sua assenza i suoi soldati furono attaccati da Viriato, che uccise molti di loro e il legato di Quinto Fabio. Quando questo tornò da Gades, non poteva più affrontare Viriato regolarmente per lo scarseggiare delle truppe e passò il resto dell'anno nell'addestrare nuove reclute e in piccoli scontri occasionali con il nemico, con il quale i suoi soldati acquisirono fiducia ed esperienza. L'anno seguente (144 a.C.) Quinto Fabio riuscì a riavere il governo della Spagna e ora si poteva affidare a sufficienti truppe per avventurarsi ad attaccare Viriato e le sue forze. Viriato fu sconfitto e scacciato dai domini romani in Spagna e le sue due principali città caddero nelle mani di Quinto Fabio. Dopo questi successi il pretore condusse le sue truppe nei quartieri invernali a Cordoba. Questi successi di Fabio, tuttavia, erano più che controbilanciati da un'altra insurrezione formidabile in Spagna.

La guerra numantina.
Gli Arevaci, i Belli e i Titthi e altre genti Celtiberiche, che abitano quella parte della Spagna che ora si chiama Vecchia Castiglia, erano stati sottomessi dai Romani alcuni anni prima e due di loro, i Belli e i Titthi, avevano, come abbiamo già visto, inviato assistenza ai Romani nella loro guerra contro Viriato. Erano ora, tuttavia, indotte a seguire l'esempio di Viriato e di prendere le armi contro i Romani e, quindi, quasi tutta la Spagna centrale si ribellò. La guerra contro i Celtiberi divenne ancora più complicata di quella contro i Lusitani e di solito è chiamata con il nome di guerra Numantina, da Numanzia, la città principale degli Arevaci.

Caccia a Viriato.
Nel 143 a.C. l'ex console Quinto Cecilio Metello Macedonico fu mandato in Spagna Citeriore come governatore e il propretore Quinto Pompeo in Spagna Ulteriore, come successore di Fabio Emiliano. Mentre Metello condusse la guerra con successo contro i Celtiberi, Pompeo non fu altrettanto fortunato nella sua campagna contro Viriato. Il propretore romano aveva in un primo momento ottenuto una vittoria sul generale lusitano e lo aveva inseguito fino alle montagne a sud del Tago, dove si trova il già menzionato Colle di Venere. Qui Viriato smise di scappare dai suoi inseguitori e li respinse nel loro accampamento con più di 1 000 uomini persi. Questa sconfitta scoraggiò Pompeo e permise al nemico di devastare il paese intorno al Guadalquivir senza resistenza, mentre il generale romano guidò il suo esercito in autunno negli accampamenti invernali a Corduba. L'anno seguente, 142 a.C., il console Quinto Fabio Massimo Serviliano fu mandato in Spagna Ulteriore come successore di Pompeo. Quinto Metello rimase come proconsole nella Spagna Citeriore. Serviliano portò con sé due legioni romane e molte truppe alleate, pari in tutto a 16 000 fanti e 1 600 cavalieri e aveva anche ottenuto da Micipsa alcuni elefanti. Questo il proconsole in un primo momento portò avanti la guerra con grande successo, sconfisse Viriato e lo costrinse a ritirarsi in Lusitania, prese d'assalto molte delle sue città e sterminò diverse bande di guerriglieri. L'anno successivo, però, nel 141 a.C., quando Serviliano rimase in Spagna come proconsole, la sorte della guerra cambiò. I Romani avevano posto l'assedio a Erisane; Viriato entrò in città di notte e all'alba fece una sortita vittoriosa contro gli assedianti. I romani persero un gran numero di uomini e furono messi in fuga. Nella loro ritirata essi vennero spinti in un passo di montagna, dove furono circondati dai Lusitani e, come i loro antenati alle Forche Caudine, si arresero.

Vittoria di Viriato.
La fuga era impossibile e non avevano altre alternative tranne una resa incondizionata. Viriato sfruttò la sua vittoria con moderazione.
Accettò di permettere ai Romani di andarsene, a condizione che permettessero ai Lusitani a mantenere il possesso indisturbati del proprio territorio e che fosse riconosciuto come amico e alleato del popolo romano. Serviliano concluse un trattato con Viriato accettando queste condizioni e lo ratificò al popolo romano. Così la guerra con Viriato sembrò essere finita.

Tradimento del patto.
Il console Quinto Servilio Caepio, succeduto al fratello Serviliano nel comando della Spagna Ulteriore nel 140 a.C., fu molto deluso per la chiusura inaspettata della guerra. Aveva sempre guardato la guerra in Spagna come un'opportunità per acquisire sia la ricchezza che gloria e, quindi, usò tutta la sua influenza per indurre il Senato a rompere il trattato dicendolo indegno per il popolo romano. Il Senato, però, non ebbe la sfrontatezza di dare la sua approvazione per una aperta violazione della pace, ma, abbracciando la causa di Caepio, autorizzò delle azioni per indebolire Viriato, senza alcun attacco aperto. Dopo un breve periodo di tempo in cui la situazione fu quella sopra descritta, il senato permise a Caepio di dichiarare guerra apertamente a Viriato, probabilmente perché aveva ottenuto nel frattempo un pretesto per questo atto.

Morte.
Caepio immediatamente scese in campo contro Viriato, ma quest'ultimo inviò tre dei suoi più fedeli amici: Audax, Ditalco e Minurus al generale romano, per offrirgli le condizioni di pace. Caepio convinse gli ambasciatori lusitani, con la promessa di grandi ricompense, ad uccidere Viriato. Di conseguenza, al loro ritorno, uccisero Viriato mentre dormiva nella sua tenda e fuggirono al campo romano prima che tutti i Lusitani venissero a conoscenza della morte del loro generale. Gli assassini, però, non ricevettero le ricompense che erano state loro promesse e, quando le chiesero al console, fu loro freddamente risposto con la celeberrima frase: ""Roma traditoribus non praemiat!"", cioè ""Roma non premia i traditori!"".

Dopo la morte di Viriato.
La morte di Viriato non mise, però, fine immediatamente alla guerra. Dopo aver seppellito Viriato con tutti gli onori, i suoi soldati elessero Tantalo come loro generale, ma quest'ultimo non era al pari di un console romano e, prima della fine dell'anno, fu costretto a capitolare. La guerra contro Viriato durò otto anni, secondo Appiano, che fissa il suo inizio nel momento in cui Viriato divenne il capo dei Lusitani. Altri scrittori, invece, dicono che la resistenza è durata quattordici anni, probabilmente perché calcolano a partire dall'inizio della guerra celtiberica.

Viriato nella cultura di massa.
Viriato è citato in numerosi videogiochi di strategia ambientati nell'epoca romana come uno dei ribelli per eccellenza al dominio romano. Ad esempio, egli è protagonista in due occasioni della serie Imperium: in , egli è il principale personaggio controllabile dal giocatore nella modalità Apprendistato; in , egli è protagonista in una delle Grandi Sfide di Roma.

In molte modifiche o riconversioni (cosiddette ""mod"") gratuite del videogioco , create dai giocatori appassionati (tra l'altro definiti ""modders""), Viriato è tenuto in grande considerazione; segnatamente nella mod ""Rome Casus Belli"" egli, nel turno di gioco dell'anno 147 a.C., compare al comando di unità ribelli nella Lusitania, per contrastare Roma o qualsiasi altra potenza domini il territorio.

"
"RAJ

"
"Nanortalik

Nanortalik è un piccolo centro (2500 abitanti) dell'estremo sud della Groenlandia che appartiene al comune di Kujalleq.

È situata su di un'isoletta davanti alla bocca del Fiordo di Tasermiut; l'isola ospita anche due piccole alture: il ""Quaqqarsuasik"" (559 m) e il ""Quassik"" (308 m). È il primo scalo delle navi in arrivo dall'Europa; i picchi innevati nei suoi pressi, che raggiungono i 2000 metri, sono meta di scalatori e alpinisti di tutto il mondo.

Il suo nome significa ""luogo con gli orsi"" e nonostante si trovi molto a sud rimane bloccata dai ghiacci per la maggior parte dell'anno fino alle soglie dell'estate, ed è quindi l'ultima città a ""svegliarsi"".

Nanortalik fu anche a capo di un comune, il comune di Nanortalik. Esso fu istituito il 18 novembre 1950, e cessò di esistere il 1º gennaio 2009 dopo la riforma che rivoluzionò il sistema di suddivisione interna groenlandese; il comune di Nanortalik si fuse con altri 2 comuni a formare l'attuale comune di Kujalleq.
"
"Udienza generale

Nella Chiesa cattolica con il termine udienza generale si indica una particolare forma di udienza del papa.

Prende il nome dal fatto che non è riservata a persone o a gruppi specifici ma è aperta a chiunque desideri parteciparvi.

È stata iniziata dal papa Paolo VI ed è generalmente collocata nel giorno di mercoledì.

Da quando è stata introdotta i papi l'hanno sempre mantenuta, diventando così una forma molto utile ed apprezzata di incontro dei fedeli con il pontefice. All'inizio si teneva nella basilica di San Pietro o in altri luoghi del Vaticano, come il cortile di San Damaso. Durante l'Anno Santo 1975 il numero di pellegrini che si recava a Roma e che partecipava alle udienze generali era molto elevato e per maggior comodità si tenevano in piazza San Pietro. Da allora durante la bella stagione le udienze generali si tengono proprio nella piazza, mentre le altre, nei mesi invernali, quando la presenza di pellegrini è minore, o in caso di maltempo, si tengono nell'aula Nervi, voluta da Paolo VI per questo scopo.

Dal 2013, con l'elezione di Papa Francesco, a causa del grande flusso di pellegrini, le udienze si sono sempre tenute in Piazza San Pietro ad eccezione di due udienze del mese di agosto 2014 e di quelle di gennaio 2015 tenute nell'aula Nervi.
"
"Ritanna Armeni

Biografia.
Armeni fu in gioventù tra i simpatizzanti della formazione extraparlamentare Potere Operaio. Diventò giornalista professionista nel 1976 e, in seguito, redattrice di ""Noi donne"", per poi collaborare alla nascita del quotidiano ""il manifesto"".

I suoi successivi incarichi giornalistici furono per conto de ""Il Mondo"", vari telegiornali e radiogiornali Rai, ""Rassegna Sindacale"" e ""Rinascita"" per poi approdare al quotidiano ""l'Unità"", collaborazione che durò per otto anni, dal 1990 al 1998.
Nello stesso anno divenne portavoce dell'allora segretario di Rifondazione Comunista e futuro Presidente della Camera dei deputati, Fausto Bertinotti.

Collabora con il ""Corriere della Sera Magazine"" e, in qualità di editorialista, con il quotidiano di Rifondazione Comunista, ""Liberazione"". Fino alla primavera 2008 ha condotto, assieme a Giuliano Ferrara, ""Otto e mezzo"", in onda su La 7.

Nel 2005 divenne protagonista di una polemica con il giornalista Marco Travaglio, che la accusò, con riferimento a una puntata di ""Otto e mezzo"" di essersi «accucciata sulle ginocchia di Ferrara» mentre lui menava la vittima di turno.
Queste dichiarazioni hanno suscitato la rabbia di Armeni che ha definito Travaglio «un maschilista» che «usa parole di tono squadristico... Invece di contestarmi politicamente, ha preferito soffermarsi sul mio essere donna». La polemica era stata lanciata dalle colonne de l'Unità, tramite la rubrica ""Bananas"", successivamente chiamata ""Uliwood Party"".

"
"Eubea

Eubèa o Èvia (in greco moderno Εύβοια, ""Evvia"", in greco antico Εὔβοια, ""Euboia""), chiamata dai veneziani Negroponte, è un'isola (3.658 km², 218.032 ab.) della Grecia, situata nel Mare Egeo, adiacente a parte della costa sud-orientale della penisola, con capoluogo Calcide, dove l'isola dista dalla terraferma solo 40 m.

In prevalenza montuosa, la regione presenta piccole pianure fertili adibite alla coltivazione di olivi, viti, cereali, frutta. Sono presenti cave di marmo cipollino, miniere di lignite e magnesite.

Famosa un tempo per i suoi numerosi buoi (da cui origina il nome), oggi il suo allevamento si concentra quasi esclusivamente sugli ovini.

È collegata con la terraferma con due ponti a Calcide.

Storia.
In età arcaica, la regione fu abitata da popolazioni ioniche. Calcide ed Eretria furono città molto fiorenti ed ebbero un ruolo fondamentale per la colonizzazione greca dell'Egeo nord-occidentale, della Magna Grecia e della Sicilia.

Le rivendicazioni di entrambe sulla fertile pianura di Lelanto, fecero degenerare i loro rapporti in un lungo conflitto noto con il nome moderno di Guerra lelantina, svoltasi all'incirca nell'VIII secolo a.C.

Nel VI secolo a.C. passò sotto il dominio degli ateniesi. I macedoni ne presero possesso nel 338 a.C., in seguito alla battaglia di Cheronea.

Nel 1205 fu conquistata da Bonifacio I del Monferrato e nel 1209 passò alla Repubblica di Venezia, che la tenne fino alla conquista turca, avvenuta dopo un lungo assedio il 12 luglio 1470. La perdita di Negroponte da parte della Serenissima, causò vasto sconcerto in Italia e fu immortalata nella """"Relazione del viaggio di Negroponte"""" del patrizio vicentino Giovanni Maria Angiolello.

Nel 1688 i turchi resistettero ad un violentissimo assedio dei veneziani, capeggiati da Francesco Morosini detto il Peloponnesìaco. Dopo secoli di dominazione ottomana, l'isola ritornò infine alla Grecia nel 1830.

Etimologia.
Il toponimo ""Negroponte"", in uso all'epoca veneziana, deriva da ""Euripus"", uno degli antichi nomi del capoluogo (""Euripo"" o ""Euripe"" è tra l'altro anche il nome dello stretto che separa l'Eubea dal continente), che nel corso del Medioevo venne corrotto in ""Evripo"", ""Egripo"", ""Egribos"" ed esteso all'intera isola. In seguito i veneziani la chiamarono ""Egriponte"" ed infine ""Negroponte"" (con probabile riferimento all'antico ponte che collegava la città alla terraferma).
Un'altra interpretazione etimologica potrebbe essere la seguente: dal latino 'niger', nero e 'pontus', mare, profondità. Ciò in riferimento al mare scuro e profondo che circonda l'isola di Eubea, ricco di correnti marine molto variabili. Infatti lo storico spagnolo del XVI secolo Jerónimo Zurita (1512-1580), riportando cronache medievali, chiama l'Eubea ""isla de Negroponto"".

Amministrazione.
L'Eubea costituiva parte della prefettura omonima facente parte della regione Grecia Centrale, abolita a partire dal 1º gennaio 2011 a seguito dell'entrata in vigore della riforma amministrativa detta ""piano Kallikratis"". Al suo posto è stata costituita l'unità periferica omonima senza mutamenti territoriali.


"
"Love Hurts (album Cher)

Love Hurts è il terzo ed ultimo album realizzato dalla cantante Cher per la casa discografica Geffen. È stato pubblicato in tutto il mondo nell'estate del 1991.

Il disco.
L'album segue la formula dei due precedenti dischi di Cher, un pop rock molto semplice ma efficace. La lista tracce contiene quattro cover: ""The Shoop Shoop Song (It's in His Kiss)"" (Merry Clayton, 1963), ""A World Without Heroes"" (Kiss, 1980), ""Save Up All Your Tears"" (Bonnie Tyler, 1988) e ""Love Hurts"" (Everly Brothers, 1960), di quest'ultima Cher ne fece un'altra nel 1975 per l'album ""Stars"".

Il disco presenta due differenze fondamentali tra l'edizione americana e quella europea: la prima riguarda la cover mentre la seconda è l'aggiunta nella tracklist Europea della canzone ""The Shoop Shoop Song (It's in His Kiss)"". In Europa il disco ottiene un successo straordinario: scala le classifiche di vendita fino alle posizioni più alte e diviene più volte disco di platino. Nel Nord America invece, la reazione del pubblico e della critica è più fredda e le vendite del disco volano basse. Nonostante tutto ""Love Hurts"" supera, in termini di vendita, i due precedenti lavori di Cher e diventa il suo album più venduto con oltre 16 milioni di copie (record che verrà battuto da ""Believe"" nel 1998).


"
"Qal'a dei Banu Hammad

La Qalʿa dei Banū Hammād (, ""La cittadella degli Hammadidi"") è un sito archeologico che si trova in Algeria presso l'odierna città di Bishāra, a circa 200 km a sud-est della capitale Algeri. Si tratta di uno dei complessi fortificati della civiltà islamica più antichi e meglio conservati. Qui venne istituita nel 1007 come prima capitale della dinastia degli Hammadidi, successivamente distrutta nel 1152. La città si trova ad oltre 1.000 metri di altezza, circondata dalle montagne.

Fra le sue rovine, sono degni di nota il palazzo (un complesso di tre diversi edifici che testimonia l'alta raffinatezza architettonica raggiunta dal regno hammadide) e la moschea, una delle più grandi d'Algeria.

La Qalʿa dei Banū Hammād è stata inserita nel 1980 nell'elenco dei Patrimoni dell'umanità dell'UNESCO.

Dar al-Bahr, il Palazzo del Lago.
Il palazzo di Dar al-Bahr è stato nominato per la sua piscina rettangolare, che misura 67 da 47 metri. Una rampa ad una estremità della piscina era stata usata per far scendere le barche. I riferimenti alle esposizioni nautiche di questa piscina appaiono nei conti dei visitatori contemporanei. La piscina era circondata da un portico e vi si può accedere attraverso un ingresso monumentale sul lato est. A ovest della piscina c'è una terrazza elevata e cortile con giardini. All'esterno delle mura del complesso del palazzo, i giardini si estendevano da est a ovest in tutta la città e ad una profondità di quasi 100 metri. I giardini non sono ancora stati esplorati dagli archeologi, anche se sono state scoperte delle fontane ornamentali.

Storia.
La fortezza fu costruita nel 1007 da Hammad ibn Buluggin, figlio di Buluggin ibn Ziri, fondatore di Algeri. La città divenne la capitale dei èberbini Hammadid e sostenne un assedio dalla Zirida nel 1017. Nel 1090 fu abbandonata sotto la minaccia del Banu Hilal e fu parzialmente distrutta dagli Almohadi nel 1152.
"
"RAR


"
"Giallo cromo

Il giallo cromo è un composto chimico inorganico formato da cromato di piombo (PbCrO), che costituisce un pigmento inorganico naturale giallo. Venne estratto per la prima volta dal minerale crocoite dal chimico francese Louis Vauquelin nel 1809. Dal momento che il pigmento tende ad ossidarsi e nel tempo ad oscurirsi per l'esposizione all'aria, e dal momento che contiene piombo, un metallo pesante tossico, è stato ampiamente sostituito da un altro pigmento un po' meno tossico, il giallo di cadmio.

Viene prodotto comunemente miscelando soluzioni di nitrato di piombo e di cromato di potassio e successivamente ricuperando per filtrazione il cromato di piombo precipitato.

"
"Castel Trostburg

Il castel Trostburg, anche chiamato dal periodo fascista castel Forte (in tedesco Trostburg), è un castello della valle Isarco e si trova sopra al paese di Ponte Gardena.

Cenni storici.
Le prime notizie relative a castel Trostburg risalgono all'anno 1173 quando apparteneva ai domini dei Signori di Castelrotto. In seguito passò ai Signori di Velturno, ministeriali dei principi vescovi di Bressanone e quindi andò in feudo ai Signori di Villandro. Dal 1385 al 1967 fu proprietà dei Conti Wolkenstein, che vi amministravano la giustizia della zona di Ponte Gardena e, durante alcune fasi storiche anche di quella di Villandro. Vi visse il famoso avventuriero e menestrello Oswald von Wolkenstein.

Dal XVII iniziò il declino del maniero: non più sede principale dei Conti Wolkenstein, era abitato solo nei mesi estivi. Nonostante questo si continuò a fare della manutenzione, ma i danni dovuti a intemperie e guerre, tra cui alcuni anche durante la seconda guerra mondiale, si accumularono. Nel 1967 il degrado era ormai tale che alcuni privati cittadini si riunirono in una società per comprare il castello e preservarlo. Nel 1981 questa società si trasformò nell'odierno Südtiroler Burgeninstitut di cui castel Trostburg è la sede principale.

Da allora sono stati portati avanti vari lavori di restauro, che non solo hanno permesso di salvaguardare gli edifici, ma hanno anche portato alla luce affreschi prima coperti.

Impianto.
Il castello è composto da tre parti distinte ma collegate tra di loro:

Interni.
Il castello è aperto al pubblico da Pasqua a fine ottobre e le sue stanze ospitano anche il ""Museo dei Castelli dell'Alto Adige"", con i plastici di 86 castelli della zona. Inoltre è possibile visitare:

Come raggiungerlo.
Il castello è raggiungibile solo a piedi dal paese di Ponte Gardena in due modi:
Dal castello è possibile proseguire su altri sentieri, raggiungendo Tagusa (""Tagusens"") e l'altipiano di Castelrotto.



"
"Peter Cattaneo

"
"SAVAK

SAVAK (Persiano: ساواک, acronimo di سازمان اطلاعات و امنیت کشور, ""Sāzemān-e Eṭṭelāʿāt va Amniyat-e Keshvar"", ""Organizzazione nazionale per la sicurezza e l'informazione"") erano i servizi segreti imperiali iraniani che operarono tra il 1957 e il 1979.

Fu la terribile polizia segreta che la dinastia Pahlavi usò per tenere sotto controllo l'Iran, in particolare dopo il governo di Mossadeq che aveva tentato di indebolirne il potere e che era stato deposto da un golpe organizzato dai servizi segreti statunitensi e britannici.

Si dice che fosse l'organizzazione più brutale del Medio Oriente, a causa delle sue famigerate camere di tortura in cui gli oppositori politici, in particolare comunisti, venivano sottoposti a ogni tipo di sevizia. Durante gli ultimi quindici anni di governo dello Shah, sotto il comando del colonnello Nematollah Nassiri, arrivò a impiegare circa 60.000 agenti. Venne smantellata a seguito della rivoluzione iraniana del 1979.



"
"Cantone di Briey

Il Cantone di Briey era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Chambley-Bussières

Il Cantone di Chambley-Bussières era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Struttura primaria

In biochimica, la struttura primaria di una biomolecola è la descrizione esatta della sua composizione atomica e dei legami presenti tra gli atomi (inclusa la stereochimica).
Per un tipico biopolimero lineare non ramificato (come una molecola di DNA o RNA, o le proteine), la struttura primaria equivale alla sequenza ordinata con cui le singole subunità monomero si succedono lungo la catena.

L'espressione ""struttura primaria"" venne coniata da Kaj Ulrik Linderstrom-Lang, nel suo lavoro ""Lane Medical Lectures"" del 1951. A volte questa espressione viene erroneamente sostituita con ""sequenza primaria"", che non è parallela alla struttura secondaria e terziaria.

Struttura primaria dei polipeptidi.
In generale i polipeptidi sono polimeri non ramificati e la loro struttura primaria può spesso essere specificata attraverso la sequenza amminoacidica. Tuttavia le proteine possono legarsi assieme, comunemente attraverso ponti disolfuro; in questo caso è necessario specificare nella struttura primaria anche le cisteine coinvolte nel legame.

I centri chirali di una catena polipeptidica possono andare incontro a racemizzazione. In particolare gli L-amminoacidi che si trovano normalmente nelle proteine possono spontaneamente isomerizzare a livello di un atomo formula_1, formando D-amminoacidi che non possono essere scissi dalla maggior parte delle proteasi.

Infine la proteina può andare incontro alle seguenti modificazioni post-traduzionali:





Anche il C-terminale del gruppo carbossilico di un polipeptide può essere modificato, ad esempio,



Infine, la catena laterale del peptide può essere modificata covalentemente, ad esempio:







Le tirosine possono essere solfatate sui loro formula_5 atomi. Piuttosto insolitamente, questa modificazione si verifica nell'apparato di Golgi, non nel reticolo endoplasmatico. In modo simile alle tirosine fosforilate, le tirosine solfatate sono usate per specifici riconoscimenti, es., nei recettori chemochinici sulla superficie cellulare. Come avviene con la fosforilazione, la solfatazione aggiunge cariche negative ad un sito precedentemente neutro.

Gruppi isoprenilici idrofobici (es., gruppi farnesilici, geranilici, e geranilgeranilici) e gruppi palmitoilici possono essere aggiunti agli atomi formula_7 dei residui di cisteina per ancorare proteine alle membrane cellulari. Diversamente dalle ancore GPI e miristoliche, questi gruppi non sono aggiunti necessariamente ai terminali.


Il gruppo ADP-ribosilico può essere trasferito a diversi tipi di catene laterali presenti all'interno delle proteine, con effetti eterogenei. Tali modifiche sono prodotte dalle potenti tossine di diversi batteri, come ""Vibrio cholerae"", ""Corynebacterium diphtheriae"" and ""Bordetella pertussis"".


Diverse proteine, tra le quali l'ubiquitina è la più comune, possono essere attaccate, tramite il loro C-terminale, al gruppo ammonio della catena laterale di una lisina presente su altre proteine; questo legame rappresenta un segnale per la degradazione del complesso proteina-ubiquitina.

La maggior parte delle modificazioni elencate sono ""post-traduzionali"", cioè si verificano dopo che la proteina è stata sintetizzata sul ribosoma, all'interno del reticolo endoplasmatico, un organello subcellulare della cellula eucariotica.

Molte altre reazioni chimiche (es., la cianilazione) sono state ottenute in laboratorio, sebbene non siano state trovate nei sistemi biologici.

Modificazioni della struttura primaria.
Oltre a ciò che è stato detto sopra, la più importante modifica della struttura primaria è il clivaggio proteico (vedi: Proteasi). Le proteine sono spesso sintetizzate come precursori inattivi; tipicamente un segmento N o C terminale blocca il sito attivo di tali peptidi, inibendone la funzione. Tali proteine sono attivate tagliando via questi segmenti inibitori.

Alcune proteine inoltre hanno il potere di auto-tagliarsi. Tipicamente un gruppo ossidrile di una serina (raramente una treonina) o il gruppo tiolico di un residuo di cisteina attaccano il carbonio carbossilico che precede il punto di taglio, formando un intermedio tetraedrico (nominato come un'idrossiossazolidina (Ser/Thr) oppure un'idrossitioazolidina se derivato dalla cisteina). Questo intermedio tende poi a stabilizzarsi nella forma ammidica, espellendo il gruppo attaccato, perché la forma ammidica è favorita termodinamicamente (presumibilmente grazie alla forte risonanza che stabilizza il legame peptidico). Comunque, ulteriori interazioni possono rendere la forma ammidica meno stabile; in tal caso è espulso l'ammino-gruppo, formando così un legame estere (ser/thr) o un tioestere (cys) che sostituisce il legame peptidico. Questa reazione è una N-O acyl shift.

Il legame estere/tioestere si può rompere in vari modi:


Storia della struttura primaria delle proteine.
L'ipotesi che le proteine fossero catene lineari di α-amminoacidi venne proposta simultaneamente da due scienziati durante la stessa conferenza, il ""74th meeting of the Society of German Scientists and Physicians"", tenutasi a Karlsbad nel 1902. Franz Hofmeister espose la sua ipotesi al mattino, basandosi su alcune reazioni nelle proteine; dopo poche ore venne seguito da Hermann Emil Fischer, che aveva raccolto un gran numero di prove chimiche a favore dello stesso modello.

La prima ipotesi sulla struttura primaria delle proteine venne avanzata nel 1882 dal chimico francese E. Gimaux.
Nonostante questi dati e successive dimostrazioni che le proteine digerite fossero costituite solamente da oligopeptidi, l'idea che le proteine fossero polimeri non ramificati di amminoacidi non venne accettata immediatamente. Alcuni rinomati scienziati, come William Astbury, dubitavano che i legami covalenti fossero abbastanza forti da tenere assieme molecole così lunghe. Herman Staudinger affrontò gli stessi pregiudizi quando nel 1920 intuì che il caucciù era composto da macromolecole.

Di conseguenza vennero avanzate ipotesi alternative. L""'ipotesi della proteina colloidale"" affermava che le proteine fossero soluzioni colloidali di molecole più piccole. Questa ipotesi venne accantonata negli anni venti dopo misure con ultracentrifugazione di Svedberg, che mostrarono come la proteina avesse un peso molecolare ben definito e riproducibile, e esperimenti di elettroforesi di Arne Tiselius, che dimostrarono che le proteine sono molecole singole.

Una seconda ipotesi fu quella del ciclolo avanzata da Dorothy Wrinch. Tale ipotesi sosteneva che il legame peptide oscillasse tra 2 forme; una lineare e una ciclica ottenuta tramite il riarrangiamento del gruppo ammidico descritto dalla reazione: 
C=O + NH formula_8 C(OH)-N 
che consentirebbe alla catena di piegarsi riproducendo una nuova struttura tridimensionale. Altre strutture primarie per le proteine furono proposte da altri ricercatori, come il modello della dichetopiperzina di Emil Abderhalden e il modello pirrolo-piperidina di Troensegaard nel 1942. Questi modelli comunque non ebbero mai molta credibilità e vennero definitivamente smentiti quando Frederick Sanger sequenziò con successo l'insulina e Max Perutz con John Kendrew dimostrarono tramite la cristallografia le strutture dell'emoglobina e della mioglobina.

Relazioni fra struttura terziaria e secondaria.
La struttura primaria di un polimero biologico in buona parte ne determina quella tridimensionale conosciuta come terziaria, ma il ripiegamento di proteine ed acidi nucleici è così complesso che conoscendo solo la struttura primaria spesso non è possibile identificare neanche quella secondaria come la formazione di anse ed eliche. Comunque, conoscendo la struttura di peptidi della stessa famiglia o con sequenze simili (che è possibile ricavare anche con opportuni software come BLAST) si può dedurre il tipo di struttura terziaria più probabile. Le famiglie di sequenze sono spesso distinte tramite sistemi di clustering o di genomica strutturale; questi sono progetti che mirano a creare un set di strutture rappresentative per coprire tutto lo ""spazio di sequenze"" possibili per studiare qualunque peptide.

Strutture primarie in altre molecole.
In realtà si può dire che ogni eteropolimero lineare ha una struttura primaria usando l'analogia di termini con le proteine, ma questa terminologia è raramente usata. Ad esempio con RNA, che anche ha una complessa struttura secondaria, ci si limita a riferirsi più spesso alla ""sequenza"" così come col DNA (che in tal caso usualmente forma una doppia elica lineare con semplice struttura secondaria). Altri polimeri biologici come i polisaccaridi possono essere considerati come aventi una struttura primaria, sebbene questa terminologia anche in questo caso non è di norma usata.


"
"Cantone di Conflans-en-Jarnisy

Il Cantone di Conflans-en-Jarnisy era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Castel Friedburg

Il castello Friedburg è un atipico castello, che sorge presso Colma, nei pressi di Ponte Gardena, nella Valle Isarco altoatesina.

Il castello fu eretto dal duca Sigismondo d'Austria, nel 1483.

Il castello di Colma era una stazione doganale fino al 1829, dove iniziava la ""Kuntersweg"", la strada imperiale che nel Medioevo arrivava fino a Bolzano.

Il castello presenta un particolare colore delle murature, cioè una scacchiera biancorossa.

Da visitare sono le sale con gli arredi signorili.
"
"Cantone di Herserange

Il Cantone di Herserange era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Lista di prodotti caseari AOC francesi

L<nowiki>'</nowiki>appellation d'origine contrôlée (AOC) è l'etichetta regionale che segna i prodotti alimentari tradizionali francesi, equivalente alla denominazione di origine controllata (DOC) in Italia. Questi prodotti fanno parte dei prodotti protetti dall'Unione europea. 

Classificazione.
I formaggi sono correntemente classificati in ordine alfabetico (come nel caso della tabella seguente), per tipo di latte, origine, o tipo di pasta.

I formaggi per tipo di latte riconosciuti dall'INAO:

I formaggi per tipo di pasta riconosciuti dall'(""INAO""):

Lista dei prodotti caseari AOC francesi.
Segue una tabella dei principali formaggi AOC:



"
"Cantone di Homécourt

Il Cantone di Homécourt era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Prometeo incatenato (Eschilo)

Prometeo incatenato (in greco antico , ""Promethéus desmótes"") è una tragedia attribuita ad Eschilo. La data di prima rappresentazione è incerta, si ipotizza il 460 a.C. circa. L'opera faceva parte di una trilogia dedicata a Prometeo, di cui le altre parti non sono conosciute se non in forma di frammenti (""Prometeo liberato"" e ""Prometeo portatore del fuoco""). È altresì incerto l'ordine delle tre tragedie, poiché è ignoto se il ""Portatore del fuoco"" fosse la prima o la terza parte.

Trama.
Dopo la rivolta di Zeus contro il padre Crono, e la guerra che ne segue, Zeus si insedia al potere e annienta i suoi oppositori. Prometeo, per aver donato il fuoco agli uomini, subisce la sua collera e viene incatenato ad una roccia ai confini della Terra nella regione della Scizia. Il dramma, interamente statico, mette in scena Prometeo di fronte a diversi personaggi divini, senza mai presentare un confronto diretto tra Zeus e il titano.

La scena si apre in Scizia, fra aspri monti e lande desolate. Efesto, il Potere (Κράτος) e la Forza (o Violenza, Βία) hanno catturato il titano Prometeo e lo hanno incatenato ad una rupe. Zeus lo punisce perché ha donato il fuoco agli uomini, ribellandosi al suo volere. Il titano viene quindi raggiunto da vari personaggi, che tentano di portargli conforto e consiglio: le Oceanine, Oceano ed Io, a cui Prometeo predice il tortuoso futuro che Zeus ha dinanzi a sé e predice che uno dei suoi discendenti (il riferimento è ovviamente al semidio Eracle) riuscirà a liberarlo dalla punizione divina. Prometeo ha però una via di fuga dall'angosciosa situazione in cui si trova, perché egli conosce un segreto che potrebbe causare la disfatta del potere olimpico retto da Zeus. La minaccia consiste nel frutto della relazione fra Zeus e Teti, che potrebbe generare un figlio in grado di sbaragliare il padre degli dèi. Zeus invia il dio Ermes per estorcere il segreto a Prometeo, ma egli non cede e per questo viene scagliato, insieme alla rupe a cui è incatenato, in un burrone senza fondo.

Commento.
Prometeo il ribelle.
In tutta l'opera è costante la centralità del personaggio di Prometeo, un ribelle incapace di accettare l'ordine imposto da Zeus e dai nuovi dei, che pretendono di piegare ogni cosa alla loro volontà. Nell'opera è presentato il solo punto di vista del protagonista, che ripete la propria avversione per Zeus di fronte a numerosi personaggi, ma che appare portatore di un valore che non può non suscitare simpatia nello spettatore: la solidarietà verso gli uomini e la volontà di aiutarli a progredire facendo loro conoscere il fuoco. 

Prometeo, dunque, come portatore di luce e di progresso, anche a costo di sfidare la volontà di Zeus: una figura ben diversa da quella che appare nella ""Teogonia"" di Esiodo, in cui il titano è presentato come un briccone che sfida gli dei in una gara d'astuzia nella quale ad uscire perdente sarà proprio il genere umano. L'identificazione dello spettatore in Prometeo avviene in quanto il titano, come l'uomo aspira ad un di più che non gli è concesso; Prometeo appare così come un eroe confinato in un sistema di valori arcaico, dove l'ambizione a un di più è considerata un atto di tracotanza (""hybris"").

La trilogia.
La trilogia in forma completa narrava il furto del fuoco da parte di Prometeo, cui seguiva la punizione ad opera di Zeus, che faceva incatenare il titano ad una rupe, e la successiva liberazione da parte di Eracle. Se il ""Portatore del fuoco"" era la prima parte della trilogia, è probabile che narrasse proprio il furto del fuoco, mentre, se era la terza, si può ipotizzare che trattasse l'istituzione delle feste ateniesi in onore di Prometeo, nell'ambito di un nuovo patto d'alleanza tra dei e uomini (non dissimile da quello con le Eumenidi alla fine dell<nowiki>'</nowiki>""Orestea""). In ogni caso, la disputa tra Zeus e Prometeo doveva trovare una sua ricomposizione dopo la liberazione del titano. Forse Prometeo accettava la sovranità di Zeus, e quest'ultimo consentiva che l'umanità progredisse attraverso le arti del titano. Si è anche supposto (nuovamente in analogia con l’""Orestea"") che Zeus aggiungesse anche un proprio dono agli uomini: la Giustizia.

Il problema dell'attribuzione.
Negli ultimi decenni alcuni studiosi hanno messo in dubbio la paternità eschilea dell'opera. Si ipotizza che il testo che oggi conosciamo sia di altro autore (si è parlato, in anni recenti, del figlio dello stesso tragediografo, Euforione), o che il testo originale eschileo sia stato modificato dopo la morte del suo autore. Questo per tre ragioni principali:

D'altra parte, per il primo punto, è possibile che la figura di Zeus venisse riabilitata nelle altre tragedie della trilogia, e in ogni caso lo scontro tra personaggi rigidi ed orgogliosi, nonché tra divinità più anziane e divinità più giovani, è presente anche altrove nel teatro eschileo (basti pensare ancora una volta all’""Orestea"", con la contrapposizione tra le Erinni e Apollo). Il dubbio rimane, ma la maggior parte degli studiosi propende per confermare la paternità eschilea dell'opera.


"
"SCPC

Per SCPC, acronimo di single channel per carrier, si intende nel linguaggio delle telecomunicazioni la modalità di trasmissione di dati di un singolo segnale ad una data frequenza ed ampiezza di banda.

Più di frequente è usato per quanto riguarda i satelliti televisivi, per indicare che le stazioni radio non sono multiplexati come subcarrier in un singolo carrier video, bensì utilizzano indipendentemente un trasponder. Tale modalità di trasmissione può essere utilizzata anche in altri tipi di satelliti, o in trasmissioni non satellitari.

Descrizione.
In un sistema SCPC la banda satellitare è dedicata ad una singola sorgente. Questo ha senso se si tratta ad esempio di un satellite radio, che trasmette continuamente, ma nel caso di trasmissioni burst come ad esempio internet satellitare o telemetria è preferibile l'uso di altri sistemi, poiché l'utente deve pagare la stessa banda satellitare anche se non la usa. Molti usano l'SCPC invece della TDMA poiché garantisce una bandwidth senza restrizioni; più tuttavia quest'ultima si va a perfezionare, più le applicazioni del SCPC subiscono una grossa frenata.

I principali vantaggi sono i seguenti:

I principali svantaggi:

"
"Castel Tasso

Il Castel Tasso (in tedesco Schloss Reifenstein) è un castello che sorge nel comune di Campo di Trens, all'imbocco sud della conca di Vipiteno, in provincia di Bolzano. Proprio di fronte al castello, dall'altra parte della valle, si trova Castel Pietra.

Cenni storici.
Il castello è uno dei più antichi, storicamente importanti e ricchi dell'Alto Adige.

Sorge sopra a una collina che sovrasta una piana, ricavata da ex-palude bonificata (""Sterzinger Moos""), sulla quale è stato costruito anche un piccolo aeroporto militare, oggi usato solo a scopo turistico.
Il castello fu menzionato per la prima volta in documenti scritti nel 1100 come feudo dei Conti bavaresi Lechsgemünd, mentre dal 1140 la rocca fu data ai Signori di ""Stilfes"".

Nei secoli seguenti diversi conti e nobili vissero nel maniero, fino a che nel 1405 la proprietà passò alla famiglia dei Signori di Sabiona (""Säben""). Dopo la loro estinzione, il castello divenne un possedimento del duca Sigismondo d'Austria, il quale però nel 1470 lo vendette all'Ordine Teutonico, al quale si deve gran parte dell'aspetto attuale e dell'arredamento. Infine, dal 1813 è di proprietà dei Conti Thurn und Taxis di Ratisbona (da qui il nome italianizzato ""Tasso"" del castello, usato a partire dagli anni '30).

Oggi castel Tasso è considerato uno dei castelli più preziosi della storia altoatesina. Dato che il castello non fu mai conquistato o devastato, ancora oggi è ben conservato ed all'interno troviamo moltissimi oggetti e mobili antichi. Della struttura fa parte anche la piccola cappella di San Zeno, presso la quale sono state ritrovate otto bare di legno baiuvare risalenti al IV e VIII secolo, due delle quali si possono vedere in una sala del castello, mentre le altre sei sono conservate nel Museo archeologico dell'Alto Adige con all'interno ancora dei resti umani.

All'interno di castel Tasso si possono visitare ben 10 locali in perfetto stato di conservazione, tra le quali ricordiamo: una grande cucina duecentesca con un camino aperto, la vecchia torre d'abitazione, una prigione oscura profonda 5 metri ed anche la famosa e preziosa ""Sala verde"" (""Grüner Saal""), che nelle decorazioni dal caratteristico colore verde, nasconde anche diversi personaggi. Tutto questo è un suggestivo esempio di una fortezza medievale, quale castel Tasso era in tempi passati.

Da Pasqua ai primi di novembre si effettuano visite guidate.




"
"Cantone di Longuyon

Il Cantone di Longuyon era una divisione amministrativa dell'Arrondissement di Briey.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Longwy

Il Cantone di Longwy è una divisione amministrativa dell'Arrondissement di Briey.

A seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, è passato da 1 a 8 comuni.

Composizione.
Prima della riforma del 2014 comprendeva il solo comune di Longwy.

Dal 2015 i comuni appartenenti al cantone sono i seguenti YY:

"
"Djémila

Djémila () è un comune algerino situato nella provincia di Sétif, vicino alla costa del mar Mediterraneo, a est di Algeri. Vi si trovano i resti dell'antica città romana di Cuicul.

Storia.
La città di ""Cuicul"" venne fondata, probabilmente su un piccolo centro berbero preesistente, come colonia romana, sotto Nerva (96-98), o più probabilmente sotto Traiano (98-117).

Ebbe un particolare sviluppo a partire dal III secolo, come sembrano testimoniare le iscrizioni relative ad opere edilizie e i mosaici delle abitazioni, databili soprattutto nella seconda metà del IV secolo. Sopravvisse anche dopo la conquista da parte dei Vandali di Genserico e dopo la successiva riconquista bizantina.

Fu rimessa in luce dagli scavi a partire dal 1909.

Nel 1982 il sito archeologico è stato inserito nell'elenco dei patrimoni dell'umanità dell'UNESCO.

Descrizione.
È situata in una regione montuosa, su uno stretto pianoro tra gli avvallamenti di due torrenti, e presenta una pianta allungata in senso nord-sud. Si trovava sulla strada tra Cirta (oggi Costantina) e Sétif.

Il primo nucleo della città sorse con impianto regolare (incrocio di cardini e decumani) sulla parte settentrionale del pianoro. Si conservano delle mura cittadine pochi resti e le due porte alle estremità del cardine massimo.
Il foro cittadino (""Foro vecchio"") si trovava al centro della città ed era costituito da una piazza quasi quadrata con portici su due lati e tempio capitolino sul lato nord. Sul foro si affacciavano inoltre una curia e una basilica civile.
Tra gli edifici pubblici della città erano inoltre compresi un tempio dedicato a Venere Genitrice con recinto sacro, un ""macellum"" e un edificio termale.
Alcune delle case scavate erano vaste residenze articolate intorno ad un peristilio ed erano ornate da mosaici.

La città si espanse successivamente verso sud.
Un teatro venne costruito sotto Antonino Pio (138-161), nuove terme più vaste sotto Commodo (180-192). Venne costruito anche un secondo foro (""Foro severiano""), iniziato sotto Caracalla (211-217), al quale venne dedicato l'arco omonimo situato al suo ingresso, e completato sotto Alessandro Severo (222-235). La piazza di forma irregolare e su terreno in declivio, era dominata dal tempio dedicato alla ""Gens Septimia"" (la famiglia imperiale divinizzata).

In epoca successiva si formò a sud est un complesso cristiano (il primo vescovo di ""Cuicul"" è menzionato nel 255), costituito da due basiliche cristiane disposte parallelamente (una più antica a tre navate, datata tra IV e V secolo e una più recente a cinque navate, datata tra V e VI secolo), una terza cappella, un battistero (probabilmente connesso alla basilica più antica e connesso ad un piccolo stabilimento termale) e una grande abitazione interpretata come residenza episcopale. Altre due basiliche cristiane sono meno conosciute, ma, come le prime caratterizzate dalla presenza di una cripta sotto l'abside.

"
"Quit Playing Games (With My Heart)

Quit Playing Games (With My Heart) è il quarto singolo dell'album di debutto ""Backstreet Boys"" della band statunitense Backstreet Boys. Uscito nel 1996 scritto e prodotto da Max Martin nel 1995, il brano raggiunse la posizione numero 1 in Germania, Austria, Svizzera e Repubblica Ceca e la numero 2 sia nel Regno Unito che negli Stati Uniti sulla classifica Billboard, dove si affermò direttamente nella Top 10 della classifica delle vendite ottenendo il doppio disco di platino dopo sole 3 settimane con 2 milioni di copie vendute.

Versioni.
Nella versione originale del brano, Brian Littrell canta entrambe le strofe. Tale versione fu inclusa al rilascio dell'album nel 1996 e nella versione americana del 1997. Max Martin fece poi incidere una seconda versione del brano dove la seconda strofa è cantata da Nick Carter ed essa fu la versione rilasciata come singolo estratto.

Ne esiste anche una versione in lingua italiana, intitolata ""Non puoi lasciarmi così"", cantata da tre dei membri del gruppo, Howie, AJ e Kevin, dedicata alle loro fan italiane.

Video.
Il video musicale, diretto da Kai Sehr, si svolge in uno studio in penombra che ricrea un ambiente di strada. La parte finale riprende i membri del gruppo, tranne Brian e Nick, cantare muovendosi a torso nudo e sotto l'acqua, seguendo la moda inaugurata anni prima dai Take That. 







"
"Cantone di Mont-Saint-Martin

Il Cantone di Mont-Saint-Martin è una divisione amministrativa dell'Arrondissement di Briey.

A seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, è passato da 8 a 32 comuni.

Composizione.
Gli 8 comuni facenti parte prima della riforma del 2014 erano:

Dal 2015 i comuni appartenenti al cantone sono i seguenti 32:

"
"Cantone di Villerupt

Il Cantone di Villerupt è una divisione amministrativa dell'Arrondissement di Briey.

A seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, è passato da 12 a 14 comuni.

Composizione.
I 12 comuni facenti parte prima della riforma del 2014 erano:

Dal 2015 i comuni appartenenti al cantone sono i seguenti 14:

"
"Castello di Velturno

Il castello di Velturno (in tedesco Schloss Velthurns) è un castello che si trova nel paese di Velturno, sopra a Bressanone, nella valle Isarco altoatesina.

Cenni storici.
Il castello fu eretto tra il 1577 e il 1587 con uno stile tardo rinascimentale dal vescovo Johann Thomas von Spaur, fu adibito lungo la storia, soprattutto come residenza estiva dei principi vescovi di Bressanone.

Nel 1978 la provincia autonoma di Bolzano ha acquistato il castello, e lo ha completamente restaurato.

Da visitare.
Da marzo a fine novembre, visite guidate:


"
"RUM


"
"Cantone di Arracourt

Il Cantone di Arracourt era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Tiy

<-U33-i*i-Z4-B7->
""Tjy"" - Tiy

Famiglia e primi anni.
Tiy era figlia di Yuya, ricco possidente terriero di origini probabilmente nobili ma non eccelse oriundo di Akhmin, ove ricopriva anche i ruoli di sacerdote, soprintendente dei buoi, comandante della cavalleria. La madre, Tuia, oltre che responsabile dell'""harem"" ""di Min"", era soprattutto inserita nella gerarchia di vari culti religiosi, come attestano i suoi titoli (fra cui, ""cantrice di Hathor"", ""capo degli intrattenitori"" sia del culto di Amon che di Min etc.), per cui si sono ipotizzati legami di parentela di Tuia con la famiglia reale. Tiy aveva anche un fratello, Anen, che fu ""secondo profeta di Amon"". Alcuni studiosi hanno speculato che l'alto funzionario Ay, successore di Tutankhamon dopo la morte prematura di questi nel 1323 a.C., avrebbe potuto essere congiunto di Tiy. Non vi sono iscrizioni o monumenti che esplichino questo legame, ma alcuni lo ritengono probabile perché Ay, Yuya e Tuia erano tutti nativi di Akhmin, e perché Ay ereditò i titoli e le onorificenze di cui Yuya si fregiava alla corte di Amenofi III.

Alcuni egittologi hanno suggerito che il padre di Tiy fosse uno straniero, soprattutto dall'osservazione del lineamenti della sua mummia e dalla svariate pronunce del suo nome, la qual cosa potrebbe implicare che ""Yuya"" non sia un nome egiziano, ma straniero, adattato di volta in volta alle cadenze egizie. Alcuni hanno pensato che le forti e anticonvenzionali opinioni religiose della regina Tiy fossero dovute a un retaggio straniero, più che al suo forte carattere.

Nonostante non fosse di sangue regale, fu elevata al rango di ""grande sposa reale"", ossia di regina d'Egitto, da Amenofi III; il matrimonio risale al 2º anno di regno, ossia al 1390 a.C. circa, e gli sposi erano ancora bambini: forse Tiy non aveva nemmeno dieci anni, e Amenofi sicuramente meno di dodici. Ebbe numerosi figli da Amenofi: 

Vita a corte e influenza.
Tiy ebbe una grande influenza e gestì una parte del potere, sia durante il regno del marito che durante quello del figlio. Crescendo, Amenofi III divenne un valente sportivo, un amante della vita all'aperto e un abilissimo governante (il suo regno è considerato l'apogeo del Nuovo Regno). Egli si trovò più volte di fronte a richieste straniere di oro egiziano, così come a reali stranieri, come Tushratta di Mitanni, che chiedevano la mano delle sue figlie. Ma alla corte egiziana il lignaggio regale era trasmesso dalle donne, e il matrimonio con una delle figlie di Amenofi avrebbe significato, per un sovrano straniero, legittime pretese sulla corona dell'Alto e Basso Egitto. In questi come in altri casi, Tiy si segnalò quale importante consigliera e confidente del faraone. Lasciando di sé il ricordo di una regina saggia, intelligente e forte, Tiy ottenne sempre il rispetto dei dignitari stranieri, e i re stranieri erano disposti a comunicare direttamente con e attraverso di lei, che esercitò un ruolo attivo e costante negli affari esteri. È la prima regina d'Egitto il cui nome sia stato registrato su atti ufficiali. Prima di Tiy, scrivono O'Connor e Cline, ""nessuna regina precedente apparve mai in posizione tanto prominente nella vita del marito"". Inoltre compare regolarmente accanto al marito nella statuaria, nelle tombe, nei rilievi e sulle stele; i loro nomi sono affiancati su un gran numero di oggetti quali recipienti e gioielli, persino su grossi scarabei commemorativi.

Tiye continuò a consigliare suo figlio Akhenaton, la cui corrispondenza con re Tushratta è illuminante circa il ruolo e la statura della regina madre a corte. Nella Lettera di Amarna ""EA26"", il re di Mitanni corrisponde direttamente con Tiy per rimembrare le buone relazioni di cui aveva goduto con il defunto Amenofi III, ed esprime il suo desiderio di continuare, nei rapporti amichevoli, con il nuovo faraone Akhenaton.

Amenofi III, debilitato in età matura dall'obesità e da patologie dentarie molto dolorose (come emerso da esami sulla mummia), morì intorno al 38º o 39º anno del suo regno, tra il 1353 e il 1351 a.C. e fu inumato nella tomba KV22 della Valle dei Re. Tiy gli sopravvisse all'incirca vent'anni. Presso la nuova città di Akhenaton, Akhetaton, sono stati rinvenuti i resti di un palazzo per Tiy, il cui nome comunque continua a comparire nelle documentazioni degli anni dell'eresia. Tiy, unitamente alla giovane nipote Maketaton, è citata per l'ultima volta in una iscrizione che data al 21 novembre del 12º anno di regno di Akhenaton (1338 a.C.), nel medesimo periodo in cui una grave epidemia sconvolse l'Egitto, e probabilmente anche la famiglia reale: è l'occasione in cui scompaiono dai documenti, oltre a Tiy e Maketaton, anche la regina Nefertiti e altre figlie del faraone.

Mummia e sepoltura.
La mummia della ""Elder Lady"" (KV35).
Tiy morì nel 12º anno di regno di Akhenaton; aveva tra i 50 e 60 anni, ed era sopravvissuta di un ventennio al marito. Si ritiene che Tiy sia stata originariamente inumata nelle sepolture reali di Amarna, accanto al figlio e alla nipote Maketaton, la secondogenita di Akhenaton, siccome il frammento di una tomba adiacente a queste ultime è stato riconosciuto come proveniente dal sarcofago di Tiy. Il suo sacello funerario rivestito d'oro, sul quale la regina madre compariva accanto al figlio, fu trovato nella problematica tomba KV55, mentre alcuni dei suoi ""ushabti"" si trovavano nella tomba KV22, edificata per Thutmose IV e terminata per Amenofi III. Lo studio del suo corredo funebre e della salma di Tiy è reso particolarmente complesso dalla dislocazione di tutti questi elementi.

Amenofi III aveva commissionato, molti anni prima, un tempio funerario per Tiy a Sedeinga, in Nubia.

Il corpo mummificato di Tiy fu ritrovato nella tomba (KV35) di Amenofi II scoperta da Victor Loret nel marzo del 1898, giacente accanto ad altre due salme reali completamente sbendate e violentemente profanate (forse da parte di razziatori, ma l'entità dei danni sui corpi ha dato adito a dubbi in tal senso). Le altre due mummie appartenevano al giovanissimo principe Ubensenu (un figlio di Amenofi II) e a una donna, soprannominata ""The Younger Lady"", la cui identità è estremamente dibattuta: importanti test genetici condotti nel 2010 hanno accertato che fu figlia di Amenofi III e Tiy, sorella di Akhenaton e madre di Tutankhamon. Tutti erano deposti, nudi, nell'anticamera della tomba. Subito vari ricercatori ipotizzarono che la mummia della donna apparentemente più anziana, e perciò chiamata ""The Elder Lady"", appartenesse alla regina Tiy. Alcuni notarono che sarcofagi in miniatura recanti il nome di Tiy si trovavano nella tomba di Tutankhamon, come ricordi di una nonna molto amata.

Una prima analisi della mummia fu compiuta dall'anatomista Grafton Elliot Smith nel 1912. L'imbalsamazione fu eseguita con grande attenzione: i lineamenti del viso sono perfettamente riconoscibili, così come la chioma è perfettamente conservata, al punto che Elliot Smith poté notare come la regina non avesse un solo capello grigio. Il braccio destro è disteso lungo il corpo, mentre quello sinistro è piegato sul petto; in origine impugnava uno scettro, mai rinvenuto: ciò portò subito a ritenerla una regina. Nonostante la maestria degli imbalsamatori, la mummia mostra le tracce della violenza a cui la sottoposero i razziatori di tombe o alri malintenzionati: l'addome e il torace sono visibilmente sfondati, i piedi separati dalle gambe.

Identificazione.
Il succitato esame genetico del 2010, svoltosi sotto il patronato del Supremo concilio per le antichità egizie e del suo segretario Zahi Hawass, permise di identificare definitivamente la mummia della ""Elder Lady"" con la regina Tiy. Inoltre, ciocche dei suoi capelli rinvenute nella tomba di Tutankhamon combaciavano con il DNA della ""Elder Lady"".

"
"Paulo Lopes de Faria

Biografia.
Figlio di Daniel Lopes de Faria e Maria Christina da Conceição, compì i suoi studi primari al Colegio Benedito Valadares (Igaratinga, 1945-1949), entrando nel seminario provinciale ""Coração Eucarístico"" a Belo Horizonte.
Nella stessa città compì gli studi umanistici (1949-1951), filosofia (1952-1954) e teologia (1954-1957), specializzandosi poi in liturgia.

Il sacerdozio.
Fu ordinato sacerdote l'8 dicembre 1957.
Fu professore di ebraico, latino, logica minore, esegesi biblica e teologia fondamentale, nel seminario maggiore ""Coração Eucarístico"" dal 1958 al 1966.
Fu anche economo del suddetto seminario e direttore dell'Opera per le vocazioni sacerdotali.

Dal 1966 al 1980 fu parroco della parrocchia di ""Nossa Senhora da Piedade"" nel ""Bairro das Indústrias"" a Belo Horizonte e anche membro e segretario del consiglio presbiterale dell'arcidiocesi di Belo Horizonte.

L'episcopato.
Il 7 novembre 1980 fu nominato vescovo ausiliare di Niterói, titolare di Telepte. Fu ordinato vescovo il 27 dicembre dello stesso anno.

Il 16 dicembre 1983 fu nominato vescovo di Itabuna.
Dal 1983 al 1995 fu presidente regionale dei vescovi della Regione ecclesiastica Nordeste 3 e responsabile per la liturgia della stessa zona (1983-1995).

Nel 1995 fu nominato arcivescovo coadiutore di Diamantina e il 14 maggio 1997 succedette alla medesima sede.

Fu anche responsabile per la liturgia della Regione ecclesiastica Leste 2, membro della commissione nazionale di liturgia e del consiglio permanente della Conferenza episcopale brasiliana.
Per due mandati fu presidente della Regione ecclesiastica Leste 2.

Il 30 maggio 2007 rassegnò le dimissioni dal governo pastorale.

Spirò il 16 luglio 2009.


"
"Cantone di Baccarat

Il Cantone di Baccarat è una divisione amministrativa dell'Arrondissement di Lunéville.

A seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, è passato da 20 a 91 comuni.

Composizione.
I 20 comuni facenti parte prima della riforma del 2014 erano:

Dal 2015 i comuni appartenenti al cantone sono i seguenti 91:

"
"Cantone di Badonviller

Il Cantone di Badonviller era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Maniitsoq

Maniitsoq (o Sukkertoppen) è una città della Groenlandia (la quarta per popolazione, 2859 abitanti nel 2005) che appartiene al comune di Qeqqata. Nella città si trovano due musei: il museo d'arte accoglie quadri e sculture in legno, ossi o pietra; il museo storico (fondato nel 1840) invece raccoglie la storia di Maniitsoq. Il primo insediamento della zona si ebbe intorno al 2000 a.C. ad opera del popolo Saqqaq; più tardi arrivarono coloni vichinghi della Norvegia, intorno al 1000. Poi i Danesi nel 1755 fondarono un villaggio che chiamarono Sukkertoppen (che in realtà si trova dove oggi c'è Kangaamiut); nel 1782 infine il villaggio fu spostato sull'isola di Maniitsoq, dove si trova oggi.

Maniitsoq fu anche a capo di un comune, il comune di Maniitsoq. Questo comune fu fondato il 18 novembre 1950, e fu abolito il 1º gennaio 2009 con l'entrata in vigore della riforma che rivoluzionò la suddivisione interna della Groenlandia; dopo la riforma, il comune di Maniitsoq si fuse con quello di Sisimiut a formare l'odierno comune di Qeqqata.

Il cratere.
Nel luglio del 2012 è stata data notizia dell'esistenza di un cratere meteoritico del diametro di 100 km, probabilmente causato dalla caduta di un asteroide dalle dimensioni di almeno 30 km di larghezza, situato a 55 km a sud di Maniitsoq. La sua datazione, secondo gli scienziati del GEUS, risalirebbe a circa 3 miliardi di anni fa. L'erosione del terreno durante questo tempo (si è calcolato che sia approssimativamente di 25 chilometri) ne aveva quasi cancellato ogni traccia. Tra l'altro, la scoperta è avvenuta in modo casuale, ad opera di una compagnia mineraria canadese alla ricerca di riserve di nichel e platino.

Questo cratere è il più antico mai scoperto.
"
"Castello di Casteldarne

Il castello di Casteldarne (ted.: Schloss Ehrenburg) è un castello dal quale ha preso il nome la frazione omonima del comune di Chienes (BZ), in val Pusteria. Fu costruito e abitato per più di 700 anni dalla stessa famiglia, i conti Künigl. Nel 2010 è stato venduto ad un imprenditore locale.

Il castello.
Il maniero sorge a 800 m s.l.m., in posizione dominante sopra il fiume Rienza e ai piedi del monte Getzen (""Getzenberg""); comprende una parte più antica del XII secolo sul lato meridionale, e un ampliamento barocco del XVIII secolo nella parte orientale.

Entrando dalla porta del lato meridionale, il più antico, si giunge nella corte interna; è questa una creazione rinascimentale commissionata da Caspar Künigl (1481-1541) ad un artista locale noto con il nome di Lucio da Trento. Il cortile è circondato da arcate a semicerchio sorrette da colonne di granito con capitelli quadrangolari. La corte, che si presenta come il punto centrale del maniero, subì alcune modifiche tra il XVII e il XVIII secolo.
"
"Cantone di Bayon

Il Cantone di Bayon era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Blâmont

Il Cantone di Blâmont era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Cirey-sur-Vezouze

Il Cantone di Cirey-sur-Vezouze era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Ferrovia Alto Pistoiese

La Ferrovia Alto Pistoiese (FAP), dal nome della società concessionaria ed esercente, conosciuta anche come ferrovia Pracchia–San Marcello Pistoiese–Mammiano, fu una linea ferroviaria a scartamento ridotto italiano (950 mm), elettrificata a 1200 volt in corrente continua e attiva tra il 1926 ed il 1965.

Storia.
L'apertura al servizio nel 1864 della linea Pistoia - Bologna via Pracchia e Porretta, che fino al 1934 restò l'asse portante dei collegamenti ferroviari tra Nord e Sud della penisola e che aveva nella stazione di Pracchia FS (culmine della linea) uno degli impianti più importanti della nuova ferrovia, aveva favorito la conoscenza nazionale della Montagna pistoiese e il suo avvicinamento ai maggiori flussi del traffico turistico di allora.

Già in vecchie immagini della stazione di Pracchia FS del 1860-70 si può scorgere la grande tettoia-capannone di legno attigua al fabbricato viaggiatori dal lato del piazzale esterno dove sostavano le carrozze in attesa dell'arrivo dei treni. Fin dal 1875 era esistente un servizio di vetture di posta a cavalli che, in coincidenza con i primi treni del mattino in arrivo alla stazione di Pracchia, conduceva dopo circa un'ora e mezza di viaggio a San Marcello Pistoiese. Durante la stagione climaticamente più favorevole la vettura chiusa veniva sostituita da una carrozza aperta sui lati (omnibus) in modo da rendere più piacevole il viaggio. Gli orari delle corse con il tempo divennero due (con partenze alle 10.00 e alle 18.00 da Pracchia) con vetture da 10 posti a sedere trainate da due soli cavalli.

La prima idea di un collegamento ferroviario tra la stazione ferroviaria di Pracchia e la valle del fiume Lima risale circa al 1880, quando Vilfredo Pareto, a quel tempo direttore generale della Società delle Ferriere Italiane, incaricò Cipriano Turri di verificare e promuovere un progetto di linea tranviaria o ferroviaria che collegasse Pracchia, Limestre, Mammiano e La Lima.

L'idea, ben definita, venne anche utilizzata a scopo elettorale: nel 1882, anno in cui il Pareto fu candidato nelle elezioni nazionali per il collegio Prato-Pistoia-San Marcello Pistoiese, alcuni avversari politici criticarono il progetto, considerandolo di pura propaganda elettorale.

Cipriano Turri, industriale con uno stabilimento per la lavorazione del rame a Limestre gestito insieme al fratello Ferdinando e a Felice Ponsard (nel 1882 agente elettorale di Pareto a San Marcello Pistoiese), si occupò subito del problema, incaricandone gli ingegneri Narciso Frosali e Charles Scheibner, i cui progetti tuttavia si rivelarono non adeguati e troppo costosi. Il progetto Frosali prevedeva addirittura una costosissima galleria di oltre un chilometro sotto il Monte Oppio. Il progetto iniziale prevedeva la trazione a vapore, ma con l'evoluzione della tecnica si prese in esame anche quella elettrica.

Il Turri si interessò sino alla fine degli anni novanta al progetto, facendo costruire anche alcuni modelli di locomotive elettriche ed un tratto sperimentale di binario a La Lima, ma in seguito abbandonò definitivamente l'idea del collegamento ferroviario. Con tutta probabilità il tratto di binario costruito per prova ed alcuni vagoni verranno utilizzati dalla Cartiera Cini de La Lima per una piccola linea interna di alcune centinaia di metri. Il percorso definitivo della Ferrovia Alto Pistoiese ricalcherà poi, in parte, quello stabilito da Sheibner.

Al 1915 invece risale un progetto di una ferrovia fino all'Abetone e a Modena, ma la realizzazione della Ferrovia dell'Alto Pistoiese avvenne più tardi. In quella data risultava attiva una linea a scartamento ridotto metrico (non italiano di 950 mm) lunga 4,641 metri totalmente in sede promiscua al lato della strada e che era stata creata dalla Società Metallurgica Italiana (SMI) per collegare il proprio stabilimento di Campo Tizzoro con Pracchia. Questa ferrovia-raccordo era gestita con trazione a vapore e rispetto al tracciato successivamente realizzato per la linea Pracchia-Mammiano correva sempre sulla sponda sinistra del Reno fino al ponte stradale posto davanti alla stazione di Pracchia FS che veniva attraversato con una curva di raggio ridottissimo (soli 17 m) che, descrivendo un tornante, giungeva sul posto dove sarebbe poi stata realizzata la stazione di Pracchia FAP.

Sempre al 1915 a firma degli Ingegneri Luigi Orlando e Alberto Lodolo, risale la presentazione del primo progetto di massima per la costruzione della ferrovia come la conosciamo oggi. Nel 1916 il progetto venne approvato e il 13 novembre dello stesso anno si costituì in Livorno la società anonima Ferrovia dell'Alto Pistoiese. Ne facevano parte l'ingegnere Orlando, l'Ingegnere Lodolo (che rappresentava l'industriale Giovan Cosimo Cini) e L'Ingegnere Pirro Liguori, anch'egli industriale. La linea venne progettata principalmente a servizio della produzione bellica della SMI i cui stabilimenti furono raccordati ai binari anche nell'impianto di Limestre, ma la ferrovia risultava essere anche la grande aspirazione degli abitanti delle zone montane. La decisione di realizzarla a scartamento ridotto però, se comportò una minore spesa, creò le condizioni per altri problemi, sia per la SMI, che per le FS: infatti lo scartamento ridotto comportava alte spese di trasbordo che ne vanificavano in parte l'economicità.

Dal 12 luglio del 1919, la nascita della Società Automobilistica Lazzi di Cutigliano aveva favorito la sostituzione delle vetture a cavalli con le prime autocorriere grazie all'utilizzo di due vecchi Fiat 18 BL residuati della prima guerra mondiale. Il servizio automobilistico permise di estendere le corse fino all'Abetone e a Pievepelago..

I lavori di costruzione della linea, diretti dall'ingegnere Giusto Puccini, iniziarono sempre nel 1919. La ferrovia Pracchia-Mammiano fu inaugurata lunedì 21 giugno del 1926 alla presenza del Presidente della Camera dei deputati Antonio Casertano e del ministro delle comunicazioni Costanzo Ciano.
Il treno inaugurale, decorato con festoni di fiori, partì da Pracchia intorno alle ore 9.00 e giunse a San Marcello alle ore 10.00. Fu un avvenimento memorabile per la Montagna pistoiese dato che la ferrovia la univa con la linea Porrettana, che fino al 1934 faceva parte delle più importanti vie di comunicazione ferrate tra il nord e il sud Italia contribuendo alla valorizzazione turistica di tutto il comprensorio montano pistoiese.

All'atto dell'inaugurazione nel 1926 la linea risultò essere lunga 16,702 m tra gli assi dei fabbricati viaggiatori di Pracchia e Mammiano, di cui circa 3/4 in sede propria, con una pendenza massima del 40‰, il raggio minimo delle curve risultò essere di soli 35 m (potendo in questo senso classificare la linea come una ferrotranvia), mentre l'alimentazione era elettrica a 1200 V in corrente continua. Furono costruiti 25 tra ponti e i ponticelli; nei pressi della stazione di Maresca vi era l'opera d'arte più importante della linea: un viadotto a 4 luci di 6 metri ciascuna che scavalcava il torrente. I fabbricati della linea, costruiti in pietra con uso di mattoni per incorniciare porte, finestre e riquadrature, avevano un aspetto severo e monumentale.

Il primo orario prevedeva quattro coppie di treni giornalieri, che salivano a sei coppie in determinati periodi.

La ferrovia FAP ebbe tra il 1925 e il 1965 un movimento passeggeri pari a 16.786.319 viaggiatori, toccando le punte massime nei periodi della guerra mondiale; il movimento merci fu pari a 938.864 tonnellate, di circa cui 763.786 tonnellate trasportate tra il 1926 e il 1944, a dimostrazione di come nel dopoguerra il quantitativo di merci trasportate si fosse drasticamente ridotto. Nel 1936 la linea raggiunse il più alto prodotto chilometrico tra le ferrovie concesse a scartamento ridotto italiane dietro alla sola e ben più estesa rete Circumvesuviana. Nel periodo bellico la maggior parte della produzione della SMI venne spedita per ferrovia e la FAP fu fortemente utilizzata. Dal dopoguerra il traffico merci si ridusse e la FAP continuò al servizio di operai ed impiegati per recarsi al lavoro e dei turisti estivi per i vari centri e per la stazione di Pracchia.

Nel 1951 però la SMI, principale azionista, cedette il pacchetto azionario alla SACA (una cooperativa di trasportatori) e nel 1956 il nuovo proprietario fu costretto a chiudere il tratto San Marcello-Mammiano (sul quale gravava l'onere del recesso da San Marcello Pistoiese), sostituendolo con gli autobus. La linea venne soppressa undici anni più tardi e il 30 settembre del 1965 il treno fece la sua ultima corsa tra Pracchia e San Marcello Pistoiese.

Il 1º ottobre 1965 la ferrovia fu soppressa e il materiale rotabile demolito. Secondo alcuni autori questo avvenne con un atto illegittimo in quanto la già esistente legge nr. 1221 del 2 agosto 1952 imponeva la promulgazione di un'apposita legge per tali tipi di soppressione, mentre l'ordine di chiusura avvenne con un semplice decreto ministeriale.

All'atto della chiusura anche la Rai dedicò un servizio alla FAP nella sua rubrica ""Cronache italiane"". Linea ferroviaria e impianti furono poi completamente smantellati nel corso del 1968. Tutto il materiale rotabile dovrebbe essere stato distrutto, anche se esistono ancora oggi un vagone adibito a sala ristorante di un locale posto nei pressi dell'uscita del casello autostradale di Chiesina Uzzanese, sulla Firenze-Mare. In particolare il sito del ristorante riporta che sono presenti le carrozze matricola C201 e C202 e il carro merci G301, unici pezzi di tutto il materiale rotabile che si sono salvati dalla demolizione.

Caratteristiche.
Il percorso della Ferrovia Alto Pistoiese si snodava per 16,538 km, da Pracchia sino a Mammiano, superando un dislivello di 228 metri con una pendenza media del 40‰. Il profilo risultava sempre ascendente fino al monte Oppio, culmine della linea, e sempre discendente nella rimanente metà. Come stabilito dall'accordo con il Ministero dei Lavori Pubblici, i tratti in sede promiscua non superavano un terzo dello sviluppo complessivo della linea.

La ferrovia era realizzata a scartamento ridotto di 950 mm e armata con rotaie Vignoles di peso 25,400 kg per metro lunghe 12 metri poste su traversine di legno di rovere di dimensioni 1,75x0,22x0,12. Il raggio minimo delle curve era di 40 metri e il rettifilo minimo interposto fra curve di flesso contrario di 35 metri. La trazione era elettrica a corrente continua con tensione di 1200 Volt fornita da una linea di contatto in filo di rame sostenuta da pali di ferro con mensole disposti a 35 m l'uno dall'altro.

Percorso.
Il tracciato, lungo poco meno di 16,8 km, collegava le località di Pracchia (e l'omonima stazione posta sulla ferrovia Bologna–Pistoia) con Mammiano passando per Pontepetri, Campo Tizzoro, Maresca, Gavinana, Limestre e San Marcello Pistoiese. Tutte le località anzidette sono frazioni dei comuni di Pistoia e San Marcello Pistoiese.
La linea aveva inizio dal piazzale esterno della stazione di Pracchia FS a 616 metri s.l.m, dove la FAP, sfruttando l'esiguo terrapieno ottenuto ampliando il piazzale prospiciente il fabbricato viaggiatori della stazione statale (sulla Ferrovia Porrettana), aveva costruito il proprio impianto munito di fabbricato viaggiatori (al km 0,000) con annesso magazzino merci sul lato sud-est dell'edificio, di una rimessa locomotive (al km 0,314), oltre agli scambi di raccordo con il piazzale statale (a scartamento ordinario) per lo scambio delle merci.

Da qui la linea correva quindi per circa 600 metri sulla sponda destra del fiume Reno che attraversava al km 0,583 con un ponte in curva insediandosi sull'attuale sede della ex strada statale 632. Lungo il percorso si incontrava quindi al km 2,358 il casello di Pozzo Verde giungendo poi alla fermata di Pontepetri (km 3,062) e alla successiva stazione di Campo Tizzoro (km 4,224) dotata del solo binario di incrocio e dei binari di raccordo con gli stabilimenti della Società Metallurgica Italiana posti a ridosso della linea a nord e a sud della stessa.

Da questo punto la ferrovia lasciava la sede promiscua e, curvando leggermente verso destra in località Cima al Miglio, proseguiva in sede propria percorrendo la valle del torrente Maresca attraversando la località Cassero per raggiungere l'abitato di Maresca e, al km 6,626, l'omonima stazione (779 metri s.l.m.), una delle più grandi della linea e totalmente in sede propria. Questo impianto era dotato di un fabbricato viaggiatori, un magazzino merci e un piano caricatore coperto da una tettoia di legno di castagno. Inoltre era servita da un binario di incrocio oltre a quello di corsa e due binari tronchi sul lato Pracchia.

Lasciato il paese, la ferrovia attraversava il torrente Maresca grazie ad un viadotto in curva a quattro luci e iniziava l'ascesa verso il monte Oppio mediante due ampi tornanti che ne garantivano una pendenza costante del 40‰. Attraversata la località Alpe Piana, dotata di un casello al km 8,117, si raggiungeva il valico dell'Oppio, displuvio tra il versante adriatico e quello tirrenico, a quota 843 metri s.l.m., punto più alto di tutta la linea. Superato un passaggio a livello si giungeva al km 8,740 alla stazione di Oppio e da questo impianto cominciava la discesa durante la quale la ferrovia tornava in sede promiscua fino alla stazione di Gavinana al km 10,639. Anche questa stazione era dotata di fabbricato viaggiatori con affiancato magazzino merci e piano di carico coperto e scoperto.

All'uscita di questo impianto la ferrovia affrontava una curva verso sinistra, ripiegava su sé stessa per poi affrontare un nuovo tornante verso destra e ripiegare nuovamente in direzione di San Marcello. Superata la casa cantoniera del Cigliaro al km 12,451 arrivava in sede propria a Limestre, sede di un altro stabilimento della Società Metallurgica Italiana direttamente collegato alla FAP, giungendo al km 13,759 all'omonima stazione. Dopo questo impianto la ferrovia rientrava sulla sede stradale all'altezza dell'incrocio con la ex strada statale 66 raggiungendo quindi al km 15,253 l'impianto di testa denominato Stazione di San Marcello Pistoiese (a 621 metri s.l.m.), lo scalo più importante della FAP, sede del deposito locomotive dei mezzi della linea (posto al km 15,044).

Ripartiti da San Marcello, grazie ad un regresso si tornava sulla linea principale e sfruttando uno scambio si proseguiva in direzione di Mammiano dopo aver attraversato a raso e in sede promiscua, sul lato nord della strada, il centro della cittadina. La ferrovia quindi, parte in sede propria e parte sulla strada, dopo un chilometro e mezzo, terminava nella stazione di Mammiano, a 612 metri s.l.m.
Il viaggio di circa 17 chilometri richiedeva 45 minuti alla velocità media di 20 chilometri orari.

Materiale rotabile.
Il materiale in servizio sulla Ferrovia Alto Pistoiese di proprietà FAP constava di:
A questo si aggiungevano i carri di proprietà della Società Metallurgica Italiana:
Tale materiale venne utilizzato fino alla chiusura della linea senza sostanziali variazioni. Le elettromotrici erano dotate in origine di 36 posti a sedere oltre a due terrazzini alle estremità con 11 posti in piedi, mentre le carrozze avevano 43 posti a sedere e 22 in piedi. Con l'unificazione delle classi i posti a sedere diverranno 40 sulle elettromotrici e 48 sulle rimorchiate.

Quale base per la costruzione delle due rimorchiate C206 e C207 fu impiegato l'autotreno Laviosa T3, progettato da Alberto Laviosa ed entrato inizialmente in servizio sulla tranvia Borgo San Donnino-Salsomaggiore, per poi essere trasferito alla TBPM per l'esercizio sulle proprie linee da Bologna per Pieve di Cento e Malalbergo. Tale mezzo era dotato di 38 posti a sedere e 42 in piedi.

Il colore dei mezzi della FAP variò nel corso degli anni: fu bianco e avorio con due fregi sulle fiancate ai tempi dell'inaugurazione, poi fu di colore marrone senza fregi e con la parte superiore color avorio; nel dopoguerra le livree dei mezzi divennero vivaci nei colori bianco e rosso vivo.

Situazione attuale.
La linea è stata completamente smantellata. In alcuni tratti (specie in quelli in cui la linea correva su sede propria) il tracciato è stato riutilizzato come pista ciclopedonale. L'agenzia per il turismo di Abetone-Pistoia-San Marcello in particolare pubblicizza attraverso un volantino il percorso da Campo Tizzoro a Limestre.

Sono ancora esistenti le due opere architettoniche principali della linea: il ponte sul fiume Reno vicino a Pracchia e il ponte a quattro luci in uscita da Maresca, ora ponte stradale.

Sopravvivono tutte le stazioni, spesso utilizzate per gli scopi più diversi, la maggior parte delle quali conservano ben evidente ancor oggi il nome della stazione con il simbolo della FAP (che furono realizzati con materiale ceramico-lapideo).

Il fabbricato viaggiatori della stazione di San Marcello Pistoiese è attualmente adibito a biglietteria e locale viaggiatori Copit, mentre le rimesse delle locomotive sono state trasformate in deposito e officina degli autobus che hanno sostituito il servizio ferroviario. I fabbricati delle stazioni di Gavinana, Maresca, Mammiano e Campo Tizzoro, per anni lasciati in completo abbandono, negli ultimi decenni sono stati recuperati e sono divenuti sede di attività commerciali della zona. La stazione dell'Oppio è stata riconvertita ad abitazione mentre la stazione di Pontepetri è sede del locale Ecomuseo della montagna pistoiese dedicato alla lavorazione del ferro.



"
"Cantone di Gerbéviller

Il Cantone di Gerbéviller era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva i comuni di:

"
"Cantone di Lunéville-Nord

Il Cantone di Lunéville-Nord era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva parte della città di Lunéville e i comuni di:

"
"Castello di Tures

Il castello di Tures (in tedesco ""Burg Taufers"") è un castello medioevale che sorge presso Campo Tures, nella Val di Tures, una perpendicolare della Val Pusteria.

Il castello si erge su un promontorio che forma una chiusa naturale, chiamata Klapf, la quale dà geograficamente inizio alla Valle Aurina, mentre la località Drittelsand, posta a settentrione del castello, appartiene ancora al comune di Campo Tures.

Cenni storici.
Originariamente di proprietà dei signori di Taufers, i nobiliari e dinasti, nonché dal 1215 ministeriali della chiesa vescovile di Bressanone che lo eressero nel primissimo Duecento, fu trasformato in abitazione residenziale nel XV-XVI secolo.

Dopo una fase di decadenza, il castello è stato rimesso in sesto nel secondo dopoguerra dall'abate benedettino Hieronymus Gassner, originario di Ybbsitz nella Bassa Austria. Dal 1977 il Castello è stato acquistato dal Südtiroler Burgeninstitut (""Istituto sudtirolese per il mantenimento dei castelli""). Oggi è uno dei più interessanti castelli medioevali della provincia autonoma di Bolzano. In tutto sono presenti 64 stanze, circa 24 delle quali sono interamente in legno. Nella cappella ci sono affreschi della scuola di Michael Pacher. Interessanti sono anche l'armeria, la biblioteca, la stanza dei principi (la ""Fürstenzimmer"") e la sala delle udienze. Nei sotterranei c'è il carcere. Il castello è visitabile in giorni prestabiliti e ospita di volta in volta mostre e concerti.

Nei media.
Nel castello di Tures è stato girato il film ""La più bella serata della mia vita"", di Ettore Scola e con Alberto Sordi, tratto dal racconto La panne. Una storia ancora possibile di Friedrich Dürrenmatt.

Il castello è anche una delle ambientazioni della serie televisiva italiana ""Le ali della vita"" per la regia di Stefano Reali, che vede protagoniste Virna Lisi e Sabrina Ferilli.


"
"Cantone di Lunéville-Sud

Il Cantone di Lunéville-Sud era una divisione amministrativa dell'Arrondissement di Lunéville.

È stato soppresso a seguito della riforma complessiva dei cantoni del 2014, che è entrata in vigore con le elezioni dipartimentali del 2015.

Comprendeva parte della città di Lunéville e i comuni di:

"
"Broken China

Broken China è il terzo ed ultimo album al di fuori dei Pink Floyd del tastierista britannico Richard Wright.

Uscito con la firma di “Rick Wright” il 26 novembre 1996 in Gran Bretagna, fu realizzato con la partecipazione di alcuni nomi noti del panorama rock: Pino Palladino al basso, Tim Renwick (già in tour con i Pink Floyd) e Dominic Miller alle chitarre, Sinead O'Connor voce, Manu Katche alla batteria.

Le tematiche del disco esplorano l'esperienza della depressione clinica di una donna, dalla terapia fino alla guarigione, passando per i traumi della sua infanzia.

Tutto l'album è stato composto da Richard Wright in collaborazione con Anthony Moore che ne ha curato inoltre gli arrangiamenti e computer programming.
Ed è proprio dalla nuova era digitale che l'album è pervaso, con lunghi e sofisticati passaggi sintetici, non per questo privi di melodia. Un tocco di grazia è dato dalla presenza di Sinead O'Connor in ""Reaching for the Rail"" e ""Breakthrough"".


"
"Gino Patroni

Biografia.
Nato ad Ameglia, nella frazione di Montemarcello, è stato collaboratore de ""Il Secolo XIX"" e ha intrapreso la carriera di poeta parodista e di autore di comici epigrammi nel 1959 con la pubblicazione di ""Ed è subito pera"", vincitore del premio letterario ""Lerici-Pea"".
Egli stesso si è definito: «Classe di ferro arrugginita alla svelta, mezzo geometra (per studi abbandonati), maestro elementare intero, sette anni di liceo classico (impiegato in segreteria), prigioniero in Germania, liberato dai francesi di Ledere e subito rifatto prigioniero per il ""coup de pòignard"" fascista del 1940, poi travet statale, giornalista professionista, depresso endogeno e indigeno (siccome vive alla Spezia, base navale e banale), abita di preferenza al reparto neuro ma sovente si ricovera a domicilio».

Nel 1975 ha pubblicato ""Crescete e mortificatevi"" per l'editore Rizzoli, mentre nel 1987 ha scritto ""Il foraggio di vivere: epigrammi"" per Longanesi.
Seguirono ""La vita è bella e scarso l'avvenir"" nel 1988 e ""La vita è una malattia ereditaria"" pubblicato nell'anno della sua morte.


Riconoscimenti.
Il Consiglio Provinciale della Spezia gli ha intitolato il ""Sistema Bibliotecario Provinciale"" e la città della Spezia una piazza cittadina.
"
"Ras (titolo)

Ras, in amarico ራስ (dalla radice triconsonantica semitica <r-'-s>, che origina ad esempio il sostantivo arabo ""raʾs"", ""testa"") era un titolo aristocratico etiope tradizionale.

Storia.
Il titolo, uno dei più nobili della corte imperiale etiope (equivalente all'europeo duca), nacque probabilmente nel XVI secolo; era dapprima attribuito ai signori feudali delle maggiori province dell'Etiopia, mentre in seguito fu assegnato ai dignitari di rango immediatamente inferiore al ""negus"". Anche alcuni dignitari della Chiesa ortodossa etiope tevahedo avevano il diritto di portare questo titolo. Il ""ras"" aveva il diritto a 24 tamburi di cerimonia (""negarits"").

A partire dal XIX secolo il titolo iniziò a essere insignito frequentemente. Il ""ras"" aveva una grande autorità nella zona in cui governava. Il titolo nobiliare etiope più vicino era ""degiasmacc"" (equivalente all'europeo conte).

Durante il regno dell'imperatore Menelik II, solo i capi delle province più importanti (Harar, Selale, Arsi, Bale, Begemder, Tigrè, Ilubabor, Kaffa, Velega, Volo, Jegu Vadla, Delanta, Davunt, Sedho, Varo, Meket, Zobil, Lasta e Gojam) avevano questo grado.

Sono ""ras"" i membri delle famiglie nobili etiopi e della famiglia imperiale.

Il termine rastafarianesimo deriva da ""ras"" Tafarì Maconnèn, ossia dall'unione tra il titolo ""ras"" e il nome di battesimo dell'imperatore Hailé Selassié.

"
"RAL

"
"Liberazione di Roma

La liberazione di Roma fu uno degli episodi principali della Campagna d'Italia della Seconda guerra mondiale. 

Il 4 e il 5 giugno 1944 le truppe americane del generale Mark Wayne Clark riuscirono a superare le ultime linee difensive dell'esercito tedesco ed entrarono nella città senza incontrare resistenza, ricevendo l'entusiastica accoglienza della popolazione romana. Il feldmaresciallo Albert Kesselring, comandante della Wehrmacht in Italia, preferì ripiegare verso nord senza impegnare un combattimento all'interno dell'area urbana di Roma.

Storia.
I tedeschi a Roma.
L'armistizio dell'8 settembre 1943 e la conseguente rapida e brutale reazione dell'esercito tedesco in Italia avevano provocato una catastrofe della struttura politica, amministrativa, civile e militare italiana; in pochissimi giorni la Wehrmacht aveva occupato gran parte della penisola e aveva disarmato e catturato centinaia di migliaia di soldati dell'esercito italiano. Il re Vittorio Emanuele III e il capo del governo, maresciallo Pietro Badoglio, avevano abbandonato in tutta fretta Roma e avevano cercato riparo a Brindisi. I dirigenti italiani contavano soprattutto sull'aiuto degli Alleati del generale Dwight Eisenhower, che fin dal 3 settembre 1943 erano passati in Calabria e il 9 settembre sbarcarono in forze a Salerno. Il feldmaresciallo Albert Kesselring, comandante delle forze tedesche nell'Italia centro-meridionale, era riuscito con grande abilità a controllare la situazione; gli anglo-americani sbarcati a Salerno vennero bloccati e subirono forti perdite e i tedeschi effettuarono una ritirata metodica a nord di Napoli. Contemporaneamente, il feldmaresciallo tedesco fu in grado entro l'11 settembre 1943 di occupare anche Roma superando la sporadica e confusa resistenza di alcuni reparti militari e di gruppi di civili.

Nonostante dubbie promesse al generale Carlo Calvi di Bergolo di considerare Roma città aperta, il feldmaresciallo Kesselring prese rapidamente misure draconiane per assicurare il controllo tedesco della capitale; con l'ordinanza affissa sui muri della città la sera dell'11 settembre 1943 il comandante tedesco dichiarava che la città era ""territorio di guerra"" sottoposta alle leggi tedesche di guerra, che ""ogni sciopero era proibito"", che eventuali resistenti sarebbero stati ""giudicati e fucilati con giudizio sommario""; il feldmaresciallo affermava che egli era ""deciso ad assicurare la calma e la disciplina"". In breve tempo, mentre l'esercito tedesco riusciva progressivamente ad arrestare l'avanzata alleata sulla linea dei fiumi Garigliano, Liri e Sangro, sulla cosiddetta Linea Gustav, la struttura di occupazione e repressione nazista si organizzò a Roma con la collaborazione delle autorità politico-militari collaborazioniste della Repubblica Sociale Italiana. Il controllo tedesco sulla capitale fu coordinato dal ""comandante della città di Roma"", prima il generale Rainer Stahel e poi il generale Kurt Mälzer, dal responsabile della missione diplomatica, Eitel Friedrich Moellhausen, dal capo della polizia e delle SS a Roma, tenente colonnello Herbert Kappler.

Occupazione e resistenza.
In un'atmosfera cupa di miseria, repressione e violenza, la popolazione romana dovette subire il duro regime di occupazione; il 16 ottobre 1943 avvenne la grande operazione di rastrellamento e deportazione degli ebrei romani senza che il papa Pio XII e le autorità vaticane, ancora concentrate su una politica di equidistanza e di ricerca di un accordo tra anglo-americani e tedeschi in funzione anticomunista, potessero intervenire con qualche risultato concreto. Le prime attività della Resistenza romana e di numerosi agenti segreti intralciarono il controllo nazifascista della capitale, ma le speranze di una rapida liberazione con l'arrivo degli Alleati svanirono nel mese di novembre 1943.
Alla fine del mese divenne chiaro che a causa delle difficoltà del territorio, dell'inclemente clima autunnale e soprattutto della tenace e abile difesa delle truppe tedesche del feldmaresciallo Kesselring, le forze alleate non avrebbero potuto superare in breve tempo le posizioni della linea Gustav imperniate sulla posizione strategica di Cassino. Il generale Mark Wayne Clark era il comandante della 5ª Armata americana che era sbarcata a Salerno il 9 settembre 1943 e aveva affrontato duri e sanguinosi combattimenti per avanzare di poche decine di chilometri oltre il Volturno. Il generale, risoluto e ambizioso, era assolutamente determinato a conquistare Roma a tutti i costi ed emulare Belisario, l'unico conquistatore della città avanzando da sud; nonostante i fallimenti dell'autunno, egli era completamente concentrato su questo obiettivo e provava risentimento e un'accesa rivalità con i generali britannici a cui attribuiva la volontà di sottrargli la gloria di entrare per primo con le sue truppe a Roma. Il generale Clark aveva anche scarsa fiducia in Winston Churchill, che apparentemente era l'unico dei ""Tre Grandi"" favorevole a proseguire la campagna d'Italia, ma che egli riteneva soprattutto impegnato a favorire l'esercito britannico a scapito della sua armata.

Il 22 gennaio 1944, per superare la logorante situazione di stallo sulla linea Gustav e dietro le pressioni del fiducioso primo ministro britannico Churchill, effettuarono uno sbarco ad Anzio, sulla costa a sud di Roma, incontrando inizialmente una resistenza debole: nelle prime ore sembrò che la strada fosse aperta per un'avanzata rapida fino a Roma. Tra la popolazione e all'interno dei gruppi della Resistenza si diffuse l'euforia e l'attesa di un'imminente liberazione; si prepararono piani per un'insurrezione. In realtà, in breve tempo la situazione cambiò completamente; le truppe anglo-americane sbarcate invece di avanzare rimasero ferme per consolidare la testa di ponte e diedero tempo al feldmaresciallo Kesselring di far affluire potenti forze di riserva e contrattaccare; l'apparato repressivo nazifascista a Roma entrò in azione e colpì duramente i gruppi di Resistenza.

Mentre i contrattacchi tedeschi ad Anzio furono alla fine respinti dalle truppe anglo-americane che tuttavia rimasero bloccate per mesi nell'angusta testa di ponte bersagliata dall'artiglieria nemica, fallirono invece completamente i tentativi del generale Clark di sfondare la linea Gustav. Le offensive alleate del gennaio e del marzo 1944 contro il caposaldo di Cassino terminarono con costosi insuccessi. Durante questa fase di logoramento dei combattimenti sul fronte, la Resistenza romana cercò di reagire alla repressione e sferrò l'attacco più duro all'occupante tedesco con il sanguinoso attentato di via Rasella del 23 marzo 1944 che scatenò la durissima rappresaglia delle fosse Ardeatine, pretesa immediatamente da Hitler e approvata dal feldmaresciallo Kesselring, dal generale Eberhard von Mackensen e dal generale Mälzer.

Operazione Diadem.
Nel mese di aprile 1944 il generale Clark, fortemente scosso dopo i ripetuti insuccessi, ritornò in segreto negli Stati Uniti dove rimase per due settimane; i dirigenti americani illustrarono al generale la prevista pianificazione alleata: l'operazione Overlord, il grande sbarco in Francia, era previsto per il 5 giugno e sarebbe stato propagandisticamente importante che prima di quella data le truppe americane fossero riuscite a liberare Roma. Il generale Clark, sempre deciso anche per ambizione personale a conquistare Roma, ritornò in Italia risoluto a sferrare una nuova offensiva. Contemporaneamente anche Winston Churchill e il generale Harold Alexander, comandante di tutte le forze alleate in Italia, erano intenzionati a riprendere le operazioni contro la linea Gustav; essi miravano ad ottenere un grande successo strategico e continuare la campagna in Italia, evitando possibilmente lo sbarco previsto in Provenza, ritenuto inutile e dispendioso. Durante la primavera numerose divisioni fresche anglo-americane arrivarono al fronte mentre il generale John Harding, capo di stato maggiore del generale Alexander, pianificò la nuova offensiva, denominata in codice operazione Diadem.

Il progetto studiato dal generale Harding prevedeva di trasferire in segreto sul fronte di Cassino gran parte dell'8ª Armata britannica del generale Oliver Leese che avrebbe dovuto svolgere il compito principale nella grande offensiva; l'armata del generale Leese costituita da 300.000 soldati britannici, canadesi, neozelandesi, indiani e polacchi, avrebbe attaccato lungo la valle del Liri. La 5ª Armata del generale Clark con 170.000 soldati del II corpo d'armata del generale Geoffrey Keyes e del Corpo di spedizione francese del generale Alphonse Juin si sarebbe concentrata in un settore ristretto di soli 32 chilometri a sud di Cassino e avrebbe attaccato tra la costa tirrenica e il terreno montuoso dei monti Aurunci. Nella testa di ponte di Anzio-Nettuno il VI corpo d'armata del generale Lucian K. Truscott, rinforzato con nuove divisioni, in un secondo momento sarebbe passato all'offensiva in direzione dei colli Albani per intercettare le linee di ritirata dei tedeschi.

Arrivo delle truppe americane del generale Clark.
Dopo lo sfondamento nel settore di Cassino e nel settore della testa di sbarco di Anzio e Nettuno, il comandante tedesco, feldmaresciallo Albert Kesselring, mise in atto un ripiegamento delle sue forze sulla linea gotica, abbandonando così Roma, che l'Italia aveva proclamato da tempo città aperta, ma che i tedeschi avevano continuato ad usare come sede di comandi e di truppe nonché come nodo di comunicazioni e trasporti.

La città fu infine liberata il 4 giugno dalla 5ª Armata statunitense, proveniente dal settore tirrenico.

Conseguenze.
La liberazione della capitale ebbe degli effetti sul Regno del Sud, essendo già terminata dal febbraio 1944 come in quasi tutto il resto dell'Italia sotto controllo Alleato la subordinazione all'AMGOT, ""Amministrazione militare alleata dei territori occupati"". Il re Vittorio Emanuele III nominò suo figlio Umberto ""Luogotenente del regno"" e si ritirò a vita privata. Umberto si insediò al Quirinale e su proposta del Comitato di Liberazione Nazionale affidò l'incarico di formare il nuovo governo ad Ivanoe Bonomi, anziano leader politico già presidente del consiglio prima dell'avvento del fascismo. Con il governo Bonomi, Salerno divenne a tutti gli effetti capitale del Regno d'Italia e non solo del momentaneo Regno del Sud.

L'operazione Diadem si concluse con il successo alleato e la liberazione di Roma, che ebbe un indubbio significato simbolico e politico, non raggiunse però risultati decisivi dal punto di vista strategico; i tedeschi persero circa 10.000 uomini ed ebbero 20.000 prigionieri ma anche le forze di Alexander subirono perdite elevate (18.000 americani, 14.000 britannici e 10.000 francesi), senza riuscire a distruggere le due armate del feldmaresciallo Kesselring che ripiegarono con ordine a nord di Roma rimanendo coese. Inoltre, a causa delle scelte strategiche fondamentali della dirigenza politico-militare alleata, Alexander dovette rinunciare ai suoi piani per sfruttare la vittoria con un'ambiziosa marcia verso l'Italia nord-orientale e l'Austria: i capi americani si opposero a questo progetto e imposero l'esecuzione entro il 15 agosto 1944 della già programmata operazione Anvil, che prevedeva uno sbarco in Francia meridionale con truppe che sarebbero state sottratte a Clark. I generali Truscott e Juin lasciarono il fronte italiano e tre divisioni americane e quattro francesi vennero ritirate per preparare lo sbarco in Provenza; Alexander dovette rinunciare anche a buona parte delle forze aeree di appoggio tattico.

Il generale britannico poté quindi riprendere l'avanzata a nord di Roma fin dal 5 giugno 1944, ma le sue forze si indebolirono progressivamente a causa della partenza delle divisioni franco-americane; inoltre l'offensiva alleata venne condotta con insufficiente determinazione e diede modo all'alto comando tedesco di riorganizzare le sue forze con l'afflusso di quattro nuove divisioni provenienti da altri fronti. Albert Kesselring riuscì ancora una volta a controllare la situazione ed evitare una disfatta irreversibile, conducendo con notevole abilità la ritirata combattuta delle sue truppe attraverso l'Italia centrale grazie all'elevato spirito combattivo dei suoi soldati e ad alcuni errori alleati: in particolare nelle sue memorie il feldmaresciallo ha evidenziato come gli anglo-statunitensi non impegnarono a fondo l'aviazione, non effettuarono sbarchi per aggirare le sue forze e non coordinarono l'avanzata con le attività dei partigiani italiani nelle retrovie del fronte tedesco. Kesselring ripiegò con ordine prima verso il lago di Bolsena e poi sulla nuova linea del lago Trasimeno, la cosiddetta linea Albert; il feldmaresciallo riuscì a convincere Hitler a rinunciare a una resistenza a oltranza per evitare nuove perdite e a continuare una difesa elastica per guadagnare tempo.




"
"Castello di Monguelfo

Il castello di Monguelfo (in tedesco: Schloss Welsberg) è un castello sito nei pressi dell'omonimo paese di Monguelfo, all'inizio della valle di Casies, laterale della val Pusteria.

Descrizione e cenni storici.
Il castello sorge su un'altura a pochi minuti di distanza dai centri abitati di Monguelfo e Tesido. L'altura si presenta come un pianoro roccioso che scende a strapiombo verso il torrente rio di Casies, che scorre ai piedi del maniero. La posizione impervia fu scelta appositamente dai padroni del castello per garantirsi una difesa naturale.

Il nucleo originale del castello, l'alto mastio, fu fatto costruire tra il 1126 e il 1140 dai fratelli Schwikher e Otto von Welsperg. In seguito venne costruito anche il palazzo residenziale e una cappella romanica.

Grazie ai buoni affari e all'aumentato potere, nel 1359 Georg von Welsperg comprò il vicino Castel Thurn.

Tra la fine del XV e l'inizio del XVI secolo, il maniero fu notevolmente ampliato.

Nel 1765 un incendio doloso distrusse gran parte del castello. Si procedette quindi a importanti lavori di restauro, come ad esempio l'abbassamento del palazzo all'altezza attuale, ma il maniero perse ben presto di importanza e non fu più abitato.

Oggi il castello viene mantenuto e gestito dall'associazione Kuratorium Schloss Welsberg, una associazione culturale sorta nel 1987 per iniziativa del dottor Josef Sulzenbacher, che vi organizza concerti, esposizioni e cerimonie soprattutto nel periodo estivo. Il Kuratorium ha come obiettivo anche il restauro e la rivitalizzazione dei vari locali del castello e del mastio, la parte più antica, rispettando tradizione ed innovazione.


"
"Patch panel

Il patch panel o sezionatore è un sistema che interfaccia tra di loro sezioni diverse di un cablaggio. Tipicamente è composto da una serie di pannelli forati sul retro dei quali sono raccordate le sezioni di cablaggio. Tra un foro e l'altro, cioè da due sezioni, è possibile realizzare un collegamento tramite un tratto di cavo, chiamato anche ""patch cord"" o ""corda"".

Il cablaggio del patch panel è progettato in modo tale da raggruppare in maniera logica, per tipo e per utilizzo, tutti i cablaggi raccordati, in modo che sia agevole testarli, monitorarli o interconnetterli, con una flessibilità di impiego maggiore rispetto a un impianto fisso.

Campi di utilizzo di un patch panel.
Lo scopo principale di un cablaggio sezionato è di permettere la realizzazione di diverse connessioni tra i segnali in maniera semplice ed economica, evitando l'impiego di strumenti di commutazione più complessi. Il patch panel è un dispositivo di tipo passivo.

Una prima forma di patch panel si ha con i centralini telefonici manuali, in cui le connessioni venivano realizzate manualmente. Con il tempo, questo impiego è stato abbandonato a favore di impianti di commutazione automatica.

L'impiego dei patch panel è invece ampio nel settore dello spettacolo e in più in particolare in quello televisivo, ed è molto diffuso anche nelle reti informatiche.

Tipi di connessione.
Ogni tipo di cablaggio è adatto in teoria all'impiego di un patch panel. A seconda del tipo di segnale, cambia il tipo di cavo che lo trasporta e il tipo di connettore utilizzato. Esempi comuni di patch panel sono:


Nelle connessioni di rete il patch panel è un apparato passivo usato per facilitare la combinazione del cablaggio orizzontale ovvero l'insieme di cavi provenienti dalle prese di rete (o del telefono) di un piano o zona dell'edificio. Agendo sui ""patch cord"" si può facilmente separare e modificare (grazie alla numerazione ingresso-utenza) i collegamenti tra utenti (cioè le prese di rete o del telefono) e switch (ad esempio) o centralino, invece che agire direttamente sul cablaggio distribuito (e, per questo, detto strutturato). Un'altra funzione possibile è quella di separare il cablaggio verticale da quello orizzontale. Spesso sono usati i patch panel anche per variare la distribuzione agli utenti di connessioni dati o fonia, senza dover appunto mettere mano al cablaggio.

Struttura.
I patch panel più sofisticati hanno una struttura modulare: su ogni pannello sono montati dei moduli che sul lato posteriore ricevono due sezioni di cavo e su quello ANTERIORE hanno due fori sovrapposti corrispondenti alle due sezioni. La struttura modulare permette di comporre patch panel in grado di instradare connessioni di diversi tipi di segnale sullo stesso pannello, risparmiando spazio se il numero dei segnali è limitato. Tipicamente, in un pannello alto un'unità rack è possibile alloggiare 24/26 moduli. È possibile realizzare un pannello con, per esempio, 8 connessioni video, 10 audio e 6 seriali. Naturalmente non è possibile incrociare tra di loro due tipi di segnali diversi.

Come norma generale, anche se non si tratta di una regola fissa, la riga superiore del pannello riceve le connessioni in ingresso al patch panel (e quindi le uscite dalle macchine), mentre quella inferiore invia le connessioni in uscita (e quindi gli ingressi alle macchine).

Normalizzazione.
A seconda dell'uso esistono tre tipi di sezionatori, la cui normalizzazione dei segnali può essere assente o completa, oppure può trattarsi di sezionatori seminormalizzati. La normalizzazione indica il modo in cui gli elementi di un singolo modulo sono cablati internamente.

In un modulo senza normalizzazione, è necessaria una corda per il transito del segnale (oppure un apposito cavo corto a ""U""), mentre in un modulo normalizzato il segnale in ingresso al patch panel è sempre connesso verso l'uscita corrispondente.

A sua volta, in un modulo a normalizzazione completa è possibile prelevare il segnale senza interromperne il transito. Una forzatura dell'uscita interromperà comunque il segnale. Nel caso di un modulo seminormalizzato invece, sia una corda inserita in ingresso che una in uscita interromperanno il transito del segnale.

A seconda del campo di applicazione e delle esigenze di impianto, è preferibile uno dei tre tipi di normalizzazione del segnale. Per esempio, le connessioni seriali e di rete non sono di solito normalizzate, mentre il video molto spesso è seminormalizzato.

Comparazione tra patch panel e matrici.
Nel campo televisivo, l'instradamento dei diversi segnali può cambiare frequentemente, a seconda delle esigenze produttive. Un patch panel è un sistema piuttosto flessibile per realizzare le connessioni richieste, anche se l'impiego di una matrice dedicata è più semplice ed efficiente.

A vantaggio della matrice, c'è il fatto che ogni segnale può essere inviato a ogni destinazione senza nessun limite alla quantità di volte che viene utilizzato, mentre il patch panel è per forza di cose limitato dalla disponibilità di più copie di un segnale, in genere provenienti da un distributore ma comunque presente in un numero limitato di copie.

Con la matrice, inoltre, è possibile realizzare commutazione in maniera più rapida e senza interrompere il segnale, mentre il patch panel richiede un certo tempo di intervento fisico sui pannelli e l'interruzione nel segnale tra una connessione e l'altra.

A vantaggio del patch panel ci sono il costo molto più basso, l'affidabilità e il transito totalmente passivo del segnale, a prescindere dall'alimentazione elettrica e dal corretto funzionamento di qualsiasi apparato elettronico.

Nella pratica comune, in ogni caso, il patch panel e le matrici convivono, in genere sezionando tutti gli ingressi e le uscite della matrice. Questo permette di realizzare semplici by-pass in caso di emergenza. C'è inoltre il vantaggio di non dover mettere in matrice segnali utilizzati raramente, che all'occorrenza sono comunque disponibile sul patch panel.

"
"Castel Moos

Il Castel Moos (ted.: Schloss Moos) è un castello che sorge nella zona collinare dell'Oltradige, vicino ad Appiano sulla Strada del Vino (BZ). È conosciuto anche come Residenza Moos-Schulthaus o, ancor più semplicemente, Schulthaus, dal nome della famiglia che lo possedette tra il XVII e il XIX secolo.

Più che un castello vero e proprio, si presenta come una dimora nobiliare.

La parte più antica è la torre di guardia, di età romanica, databile intorno al 1250. Di certo nel 1356 Enrico di Rottenburg fece ampliare la struttura, che divenne palazzo di caccia. Poi fino al XVI secolo fu residenza dei Moos, che gli diedero il nome.

In seguito passò spesso di mano, finché - attorno al 1650 - non divenne la residenza della famiglia Schulthaus, che vi rimase fino al 1850.

In tutto questo tempo non subì grandi modifiche, se si eccettuano due ampliamenti nel 1550 e nel 1650. Tuttavia tutte le famiglie vi lasciarono un proprio segno. Ne deriva una struttura irregolare, ricca di scale ed ambienti a livelli sfasati, eppure che riesce a conservare il cosiddetto ""stile d'Oltradige"", caratterizzato da elementi tardo gotici altoatesini mescolati con lo stile rinascimentale portato dalle maestranze. La stube infatti risulta gotica, la cucina invece di epoca barocca.

Dopo gli Schulthaus, il castello passò ad una famiglia contadina, finché nel 1958 non fu acquistato da Walter Amonn. Durante i lavori di restauro furono riportati alla luce affreschi quattrocenteschi. Il castello fu poi affidato alle cure della Fondazione Walter Amonn (1984), che lo ha reso accessibile al pubblico.

"
"Elettra (Sofocle)

Elettra (, ""Eléktra"") è una tragedia di Sofocle. La data di rappresentazione è incerta, ma alcune somiglianze stilistiche con il ""Filottete"" (409 a.C.) suggeriscono una datazione avanzata, all'incirca negli stessi anni in cui venne rappresentata la omonima tragedia di Euripide.

Trama.
Oreste, figlio di Agamennone, torna dopo molti anni a Micene, in compagnia di Pilade e del Pedagogo. Egli, su ordine di Apollo, deve vendicare la morte del padre, ucciso dalla moglie Clitennestra e dal suo amante Egisto per usurparne il trono. Da bambino Oreste, che correva il rischio di essere anch'egli ucciso in quanto erede al trono, era stato salvato dalla sorella Elettra. Questa infatti l'aveva affidato ad un uomo focese, che lo aveva tenuto lontano dagli intrighi di palazzo. Da quel giorno Elettra, che provava un odio profondo (e ricambiato) verso i due assassini, era vissuta nella speranza che Oreste un giorno potesse tornare a vendicare il padre.

Oreste dunque torna a Micene all'insaputa di tutti, e organizza un tranello: diffonde la falsa notizia della propria morte, che gli permette di constatare la gioia (e quindi la malvagità) della madre Clitennestra. Elettra, al contrario, è disperata (dimostrando quindi il suo immutato affetto per il fratello), ma si fa coraggio e decide che sarà lei a vendicare il padre. Ottenuta la prova della fedeltà della sorella, Oreste le rivela la propria identità, ed insieme i due organizzano un piano per attuare la loro vendetta. Oreste penetra nel palazzo e uccide senza pietà la madre supplicante, poi incontra Egisto. Lo trascina fuori scena per ucciderlo, e proprio su questa immagine si chiude la tragedia.

Commento.
Elettra.
Nonostante sia Oreste a compiere le azioni più importanti, tutta la tragedia ruota indiscutibilmente attorno al personaggio che dà il titolo all'opera. Elettra è qui una donna molto diversa da quella che ritroviamo nella omonima tragedia di Euripide, o nelle ""Coefore"" di Eschilo. Nell""'Elettra"" euripidea ella è rosa dai sensi di colpa, mentre nel dramma di Eschilo è una ragazzina che si dispera, ma è inerme, incapace di ribellarsi. L'Elettra di Sofocle è invece una donna determinata, che non rinuncia ai propri propositi di vendetta né quando, prima del ritorno di Oreste, vive in casa propria come una schiava (lei, che è in realtà una principessa), né quando le viene detto che suo fratello è morto. Anzi, proprio in quel momento nasce in lei il proposito di farsi giustizia da sola, mossa dal suo incrollabile odio per Egisto e Clitennestra.

Il dramma dell'odio.
Quest'opera è dunque il dramma dell'odio, in cui non c'è spazio per rimorsi o pentimenti: i due fratelli compiono la loro vendetta senza alcuno scrupolo, con un crudele senso di gioia e di liberazione. L'odio è ciò che divora interiormente Elettra, ma che al tempo stesso le dà la forza di andare sempre avanti, nell'attesa e poi nella pianificazione dell'assassinio. A riprova di ciò, il dramma si chiude non appena la vendetta è compiuta, come a voler sottolineare che dopo il duplice omicidio nulla di importante resta da dire. La determinazione di Elettra risalta ancor di più se confrontata con la sorella Crisotemi, pavida e rassegnata, e ricorda da vicino un altro importante personaggio di Sofocle: Antigone.


"
"Giacomo Medici

La sua è la figura di uno dei più valenti e costanti ufficiali di Giuseppe Garibaldi e in seguito vittorioso generale dell'Esercito Regio nella Terza guerra di indipendenza, nominato successivamente prefetto in Sicilia, e senatore del Regno d'Italia.

Biografia.
Gli esordi.
Giacomo Medici nacque a Milano, città dove crebbe e dove visse fino all'esilio in Portogallo, che cominciò nel 1836. Qui combatté contro i Carlisti a Porto per quattro anni, assieme al padre emigrato con lui. Trasferitosi a Londra nel 1840, prese contatto col neonato movimento della Giovine Italia, e nella capitale del Regno Unito conobbe Giuseppe Mazzini. L'eco dei moti rivoluzionari in America Latina lo portò in Uruguay, dove conobbe Garibaldi a Montevideo nel 1846.

La prima guerra di indipendenza.
Quando giunsero notizie delle riforme di Pio IX e di Carlo Alberto, Medici e Garibaldi fecero ritorno in Italia (prima a Nizza, poi a Genova, dove sbarcarono il 29 giugno 1848) sulla nave ""Bifronte"", ribattezza ""Speranza"".

Nello stesso anno Medici (non immune da simpatie federaliste) suggerì a Garibaldi di recarsi a Milano, per offrire i suoi servigi al ""Governo provvisorio di Lombardia"", che di fatto rimpiazzava l'amministrazione austriaca: i due giunsero a Milano il 14 luglio. Nei giorni seguenti organizzarono, nella caserma di San Francesco, il ""Battaglione Anzani"" (dal nome del colonnello Francesco Anzani, già comandante in seconda della Legione Italiana di Montevideo, morto di malattia alcuni giorni prima a Genova) composto di volontari, al comando dello stesso Medici. Egli fu col Garibaldi lungo l'intera campagna dei volontari in Lombardia, nel corso della guerra.

La difesa della Repubblica Romana.
Nel 1849 Medici giunse a Roma con Giuseppe Garibaldi, alla guida della cosiddetta ""Legione Medici"", composta da circa trecento lombardi, studenti o cadetti di famiglie nobili e benestanti.

Quando, il 28 giugno, i Francesi del maresciallo Nicolas Charles Oudinot attaccarono le posizioni fuori dalle mura di Roma, occupando Villa Corsini, il Casino dei Quattro Venti e Villa Pamphili, Medici riuscì a resistere solo all'avamposto del Vascello, presso porta San Pancrazio.

Il Governo dello Repubblica Romana gli assegnò la medaglia d'oro al valore militare: un onore spartito con Garibaldi, Luciano Manara (per la difesa di Villa Spada) e Giacinto Bruzzesi (per la difesa dei Monti Parioli).

La seconda guerra di indipendenza.
Nel 1859 Medici fu coinvolto, sin dall'inizio, nell'organizzazione dei Cacciatori della Stura: il 20 marzo venne promosso tenente colonnello, gli venne affidato il comando (assieme a Nicola Arduino) dei due depositi costituiti a Savigliano il 29 marzo e il 7 aprile, e fu messo a capo del secondo dei due primi reggimenti dei Cacciatori delle Alpi, in linea già dal 24 aprile.

Durante la Seconda guerra di indipendenza, Giacomo Medici si distinse nella battaglia di Varese, partecipò alla battaglia di San Fermo e guidò l'avanguardia nelle operazioni di Valtellina alla liberazione di Bormio.

La spedizione dei Mille.
Il 4 maggio 1860 fu Medici a stipulare, a Torino e alla presenza del notaio Gioachino Vincenzo Baldioli, il contratto con il quale Raffaele Rubattino cedeva i due vapori ""Piemonte"" e ""Lombardo"", coi quali venne compiuta la spedizione dei Mille.

Nella notte tra l'8 ed il 9 giugno partì l'avanguardia della Spedizione Medici, il gruppo Corte costituito dalle navi ""Utile"", con circa 60 volontari e ""Charles and Jane"", con circa 900 volontari, questa avanguardia fu però intercettata dalla nave borbonica Fulminante (pirofregata), che condusse le due navi a Gaeta, dove i volontari furono internati, successivamente rilasciati torneranno in Sicilia il 15 luglio con la nave ""Amazon"".
Il gruppo principale delle Spedizione Medici, con altri 2.500 volontari, partì nella notte tra il 9 e 10 giugno, con tre navi che salparono, due da Genova ed una da Livorno, le navi erano state acquistate da una compagnia francese nominalmente da parte di un certo De Rohan, un cittadino statunitense sostenitore della causa italiana e successivamente ribattezzate ""Washington"" (nave del Medici), ""Oregon"" (nave di Caldesi) e ""Franklin"" (nave di Malenchini da Livorno), quindi a Genova il console degli Stati Uniti, accompagnato da Peard, “l’inglese di Garibaldi” e suo ""sosia"", salì a bordo del Washington ed issò la bandiera a stelle e strisce.
Dopo la sosta nel porto di Cagliari, dove il Medici attese inutilmente l’arrivo delle altre due navi del gruppo Corte, il piccolo bastimento Utile e la nave Charles and Jane, catturate dalla Marina borbonica, le tre navi della Spedizione Medici si diressero verso la Sicilia, quando vennero affiancate dalla nave piemontese Gulnara, il cui capitano dichiarò di volerle scortare fino a Castellammare, come da accordi tra Cavour e Garibaldi.
Su disposizione del Persano Il capitano del Gulnara si informò anche se fosse a bordo il Mazzini, che in tal caso doveva essere consegnato all’ufficiale piemontese.
Nominato colonnello della I brigata della 16ª divisione dell'esercito meridionale entrò a Palermo il 21 giugno.

La carriera militare nell'Esercito Regio.
Ammesso nel Regio Esercito, fu nominato comandante militare della piazza di Palermo, ove facilitò l'impresa garibaldina all'Aspromonte nel 1862 e si spinse a presentare una supplica al re e a Urbano Rattazzi affinché non fermassero i volontari, come invece avvenne nella giornata dell'Aspromonte.

Sotto la prefettura palermitana dell'umbro Filippo Antonio Gualterio (che restò in carica tra il 1865 e il 1866) egli condusse una serie di operazioni militari nelle quattro province della Sicilia occidentale. La durissima repressione produsse in sei mesi l'arresto di 2384 uomini e 180 donne nella sola provincia di Palermo.

La terza guerra di indipendenza.
Nel 1866, nel corso della Terza guerra di indipendenza, Medici comandò una colonna dell'Esercito Regio in una brillante avanzata da Padova, lungo la Valsugana, sino alle porte di Trento.

Per i suoi meriti fu nominato Grande Ufficiale dell'Ordine Militare d'Italia.

Alla prefettura di Palermo.
In seguito alla dura repressione operata dal generale Raffaele Cadorna della rivolta di Palermo del 1866, nel 1868 ritornò a Palermo come prefetto: era dotato di poteri insolitamente ampi e, soprattutto, della piena fiducia del re. Vi restò sino al 1873. 

Nel corso del suo mandato, in collaborazione con il suo ex compagno della spedizione dei Mille Domenico Peranni, sindaco della città, Medici piuttosto diede impulso alle opere pubbliche, soprattutto alla rete viaria e ferroviaria, istruzione e pubblica sicurezza. Egli era infatti fermamente convinto che il progresso economico e sociale dell'isola fosse legato allo sviluppo delle infrastrutture; decise pertanto di assecondare le numerose richieste che riguardavano l'avanzamento delle strade, il miglioramento dei porti, lo sviluppo delle linee ferroviarie Palermo-Messina e Palermo-Trapani, minacciando più volte di dimettersi dalla carica di prefetto nel caso in cui non si fossero eseguiti a questi interventi.

A Palermo conobbe e sposò la nobile inglese Lady Ingham, vedova del primo marito Lord Ingham-Whitaker (il cui nonno aveva inventato il Marsala) e proprietaria del palazzo più tardi trasformato nell'attuale ""Grand Hotel et Des Palmes"", in Via Roma a Palermo.

La carriera politica.
Fu eletto la prima volta deputato del Regno di Sardegna dall'agosto al dicembre 1860. Una seconda volta nel 1863 deputato del regno d'Italia fino al 1865, nel febbraio del 1866 venne candidato alla Camera al collegio di Messina, in contrapposizione a Giuseppe Mazzini, il quale era stato già eletto in regolare consultazione, annullata d'imperio dal Governo. Medici perse le elezioni, che andarono a favore di Mazzini.

Fu eletto deputato una terza volta nel 1868 nel collegio di Bologna.
Venne nominato senatore del Regno da Vittorio Emanuele II di Savoia il 2 giugno 1870 e, nel 1876, Marchese del Vascello e Primo Aiutante di Campo del Re.

Fece parte della massoneria. Il nipote Giacomo Medici Del Vascello sarà deputato e sottosegretario alla presidenza del Governo Mussolini.
"
"Capitaneria templare

Una capitaneria templare non si distingueva da una Casa Fortezza dei signori di media importanza, sparse per le campagne europee medioevali.

Solitamente avevano la forma di un grande rettangolo delimitato da mura ben salde, merlate e circondate da un fossato. L'ingresso era ad Occidente. 

Nella parte interna, sulla destra, erano le cucine, il refettorio ed i depositi vari; a mezzo di una scala si saliva al primo piano, destinato ai dormitori ed ai servizi; al centro era la cappella ad una sola navata; a sinistra il dormitorio per i pellegrini e, in fondo, la sala d'armi. Di fronte erano i granai, le fucine, la falegnameria e l'armeria. Ai due fianchi le scuderie. Sul pennone della cappella sventolava il gonfalone con in mezzo la croce vermiglia.

La vita, regolata dai rintocchi della campana della cappella, si divideva tra esercizi spirituali ed addestramento militare. All'alba le pattuglie uscivano dalla fortezza, ognuna con un suo compito ben preciso come sorvegliare le strade, raccogliere la legna, proteggere pellegrini e viandanti.

A capo di ciascuna casa era eletto un capitano che rimaneva in carica per un periodo abbastanza breve.

Nella casa vivevano, oltre ai monaci, anche scudieri, aiutanti ed operai. Intorno al tempio si estendevano i poderi, spesso molto ampi, punteggiati di case coloniche di proprietà dell'ordine ma abitate da fattori.

I cavalieri templari avevano il diritto di esigere tasse sulle fiere e l'imposta sui ""donati"", cioè piccoli proprietari terrieri che si donavano al Tempio per sfuggire all'autorità del signorotto del luogo. In cambio questi donati ricevevano protezione e soprattutto aiuti in caso di carestia.
Per donarsi al tempio occorreva pronunciare il seguente giuramento: ""Io dono il mio corpo e la mia anima, la mia terra ed i miei onori alla Case del Tempio nelle mani del fratello..."" (e seguiva il nome del capitano).

"
"Kangaatsiaq

Kangaatsiaq (o Kangâtsiaq) è un villaggio di 669 abitanti (7 luglio 2005) nel comune di Qaasuitsup. Le attività principali sono la pesca (pesci e granchi), la caccia e ultimamente anche il turismo; per quanto sia un paese piccolo, qui si possono trovare ben due stadi: uno stadio di calcio (il ""Kajortoq"") e un piccolo stadio sportivo usato dalla scuola locale.

Kangaatsiaq fu anche a capo di un comune, il comune di Kangaatsiaq. Questo comune, fondato il 18 novembre 1950, cessò di esistere il 1º gennaio 2009 dopo la riforma che rivoluzionò il sistema di suddivisione interna della Groenlandia; il comune si fuse con altri 7 a formare l'attuale comune di Qaasuitsup.
"
"Ferrata Tridentina

La ferrata Tridentina è una via ferrata dolomitica, che si trova nel Gruppo del Sella, poco sotto il passo Gardena, sul versante della Val Badia. Soprattutto nel periodo estivo è molto affollata.

Generalità.
Molti sono i fattori che la rendono una delle più popolari ferrate delle Dolomiti. Primo fra tutti la bellezza delle pareti del Gruppo del Sella, con la ""cascata del Pisciadù"" che scroscia accanto al percorso della ferrata. Poi il panorama che si gode durante tutta l'ascesa, con l'abitato di Colfosco che si allontana sempre più sotto i propri piedi. Inoltre si ha la comodità della via del ritorno, con due opzioni di discesa: attraverso il sentiero 666 discendendo la ""Val Setus"", in parte attrezzato e abbastanza ripido (attenzione in caso di pioggia), ma che conduce direttamente al parcheggio di partenza; o attraverso il sentiero 676 anche questo in parte attrezzato, ma meno ripido e difficoltoso che si congiunge con la ""Val di Mesdì"" e conduce all'abitato di Colfosco. Ma il fattore più determinante è sicuramente il ponte sospeso sopra una profonda spaccatura rocciosa che porta dalla Torre Exner (2.496 m) all'altopiano del Pisciadù, dove si scorge il Masores de Pisciadù e il massiccio roccioso del Gruppo del Sella.


Descrizione percorso.
Il punto di partenza è generalmente l'apposito parcheggio che si trova otto tornanti al di sotto del Passo Gardena, nel versante della val Badia. Da qui si imbocca sulla sinistra un sentiero indicato dal cartello ""Via Ferrata Brigata Tridentina"", che porta in 5 minuti all'attacco della via ferrata. Questa via ferrata si può suddividere in tre parti, che offrono al termine di ognuna una via di fuga, per proseguire su un normale sentiero o per tornare al parcheggio.

Primo tratto.
Il primo tratto dell'ascesa è il più breve, principalmente formato da alcune fila di gradini affiancati da una corda metallica, che permettono il superamento di questa prima parete di roccia. Questa breve prima parte dà un'idea della difficoltà della via ferrata.

A chi trovasse già qui difficoltà, è vivamente consigliato ridiscendere al parcheggio, percorrendo il sentiero che si incontra superato questo primo tratto. Prendendo questo sentiero che proviene dal passo Gardena, si può invece che discendere nuovamente al parcheggio, risalire la val Setùs, arrivando ugualmente al rifugio.

Secondo tratto.
Superato quindi il primo grosso gradone, si prosegue in cammino, superando due grossi massi rocciosi lungo un sentiero pianeggiante che conduce alla seconda parte, l'attacco vero e proprio della ferrata, dove troviamo sulla sinistra il salto della cascata Pisciadù. Questa parte è la più lunga delle tre, e risale una parete verticale, che grazie ai sempre numerosi appigli, funi metalliche e pioli, arriva su un'ampia conca. Qui è possibile decidere se proseguire la salita su un normale sentiero, o continuare a risalire la cima della torre Exner (2.496 m). Quest'ultima parte non è così lunga come la seconda parte della ferrata, ma presenta alcuni punti molto esposti, seppur sempre ben messi in sicurezza.

Terzo tratto.
Il terzo tratto della ferrata inizia con alcune corde, scalette e passaggi un po' più esposti e verticali, ma molto appaganti, soprattutto quando quasi in cima alla Torre Exner (2.496 m), si deve attraversare uno stretto ponte sospeso che porta dalla torre all'altopiano del Pisciadù, dopodiché in 10 minuti si raggiunge su comodo sentiero il rifugio Cavazza al Pisciadù.

Proseguimento.
Esistono alcune possibilità per continuare l'escursione:

Discesa.
Per ridiscendere al parcheggio è consigliabile percorrere il sentiero n. 666 che discende per la val Setus, arrivando fino al parcheggio in un'ora e mezza, o eventualmente al passo Gardena. Il sentiero è molto scosceso e per tutto il tratto iniziale è attrezzato con funi metalliche per dare sicurezza nella discesa. L'ultimo tratto della discesa è in mezzo al ghiaione della stretta valle. In caso di pioggia o di neve residua o fresca prestare particolare attenzione.

Eventualmente dal rifugio si può optare per una discesa lungo il sentiero n. 676 che scende verso la Val di Mesdì fino a Colfosco, ottima alternativa meno frequentata. Anche questo sentiero è parzialmente attrezzato con funi metalliche ma le difficoltà sono minori rispetto alla Val Setus. Dopo l'incrocio con la Val di Mesdì l'ultimo tratto di discesa verso l'abitato di Colfosco è un po' scosceso e occorre prestare particolare attenzione. In circa due ore si raggiungono le cascate di Colfosco (originate dalla cascata Pisciadù e dall'omonimo laghetto) ed il vicino abitato.


"
"Lega di Smalcalda

La Lega di Smalcalda fu una lega difensiva di principi protestanti del Sacro Romano Impero, della metà del XVI secolo. La Lega prende il nome dalla città in cui venne fondata ossia Smalcalda (""Schmalkalden""), in Turingia.

La diffusione della Riforma aveva offerto agli stati tedeschi dell'Impero un pretesto per affermare la propria autonomia non solo sul piano religioso, ma anche e soprattutto su quello politico. Una federazione di principi uniti dall'opposizione al potere imperiale e dalla volontà di difendere il luteranesimo dai tentativi di restaurazione cattolica attuati dall'imperatore Carlo V venne pertanto ufficialmente costituita a Smalcalda venerdì 27 febbraio 1531 da Filippo I di Assia e Giovanni Federico, elettore di Sassonia, che giurarono di difendersi reciprocamente se i loro territori fossero stati attaccati da Carlo. Anhalt, Brema, Brunswick-Lüneburg, Magdeburgo, Mansfeld, Strasburgo ed Ulma furono gli altri membri originari della Lega. Costanza, Reutlingen, Memmingen, Lindau, Biberach an der Riß, Isny im Allgäu e Lubecca si unirono in seguito. La Lega si accordò per fornire 10.000 uomini e 2.000 cavalieri per la mutua protezione.

Dopo la morte di Ulrico Zwingli alcune città della Germania meridionale cercarono l'appoggio della Lega, che divenne il centro dell'opposizione anti-asburgica: nel 1532 la Lega si alleò con la Francia e nel 1538 con la Danimarca. Raramente la Lega provocò Carlo V direttamente, ma confiscò terreni alla Chiesa, espulse vescovi e principi cattolici e aiutò a diffondere il Luteranesimo nella Germania settentrionale.

La crisi tra la Lega e l'impero scoppiò nel 1542: nella Dieta di Spira i principi protestanti chiesero all'imperatore il riconoscimento ufficiale della loro posizione e a esso condizionarono gli aiuti militari e finanziari necessari per la guerra contro i turchi: la crisi era ormai alle porte ma la condizione che rese possibile a Carlo affrontare direttamente i principi protestanti che gli si opponevano fu la stipulazione, nel 1544 della pace di Crépy, che privò la Lega del sostegno internazionale del Regno di Francia.

Carlo V (che era riuscito ad ottenere, sfruttando dei contrasti di natura dinastica e territoriale, l'appoggio di Maurizio di Wettin, cugino dell'Elettore di Sassonia Giovanni Federico) e papa Paolo III iniziarono pertanto a radunare un esercito, mentre i membri della Lega acuivano le loro divisioni, incapaci di unirsi in un progetto di difesa comune come avevano originariamente previsto. Nonostante l'imprevista defezione delle truppe papali, Carlo entrò in Germania alla testa delle sue truppe nel 1546 e, dopo aver sottomesso Ulma e il Ducato del Württemberg e sconfitto l'Elettore Palatino, si spinse fino in Sassonia alla ricerca dello scontro con Giovanni Federico; lo scontro decisivo si svolse a Mühlberg il 24 aprile 1547, dove l'imperatore sbaragliò l'esercito sassone e catturò lo stesso Elettore, ottenendone la sottomissione. Questo segnò simbolicamente la fine della Lega, il cui ultimo rappresentante Filippo d'Assia, rimasto solo nella sua opposizione all'imperatore dopo la resa dell'alleato sassone, accettò di firmare un atto di pace poco dopo.

La Lega di Smalcalda si dissolse ufficialmente dopo la resa di Filippo; nonostante la vittoria militare però, Carlo V non riuscì mai a placare il dissidio che la Riforma aveva creato in seno alle terre dell'Impero. L'opposizione dei principi protestanti tedeschi e la concomitante ripresa delle ostilità contro i turchi ed i francesi costrinse l'imperatore a stipulare, nel 1555, la pace religiosa di Augusta, che stabilì definitivamente la divisione religiosa della Germania, affermando il principio del ""cuius regio, eius religio"".
"
"Essercizi per gravicembalo

Gli Essercizi per gravicembalo sono una raccolta di trenta sonate per clavicembalo, composte da Domenico Scarlatti.

La raccolta fu pubblicata presumibilmente a Londra tra il 21 aprile 1738, quando Scarlatti venne insignito del Cavalierato dell'Ordine di San Giacomo citato nel frontespizio degli Essercizi e il 31 gennaio del 1739, quando apparve la riedizione degli ""Essercizi"" curata da Thomas Roseingrave e dedicata dall'artista al Re del Portogallo. Questi ""esercizi"" sono le uniche fra le sue 555 sonate pubblicate con la sua partecipazione, mentre il resto delle sue opere furono stampate lontano da lui o dopo la sua morte.

Insieme a tutta la produzione clavicembalistica di Domenico Scarlatti le sonate qui raccolte hanno dato un contributo tecnico innovativo e spunti di ispirazione a tutti i compositori del suo tempo e ai posteri. Le principali novità delle sue opere consistono negli arpeggi, note ribattute, mani incrociate, caratteristiche che le rendono ancora oggi un passaggio tecnico essenziale per gli studenti di strumenti a tastiera.

Qui sotto sono riportate le sonate contenute nella raccolta secondo la classificazione numerica operata da Kirkpatrick, Longo, Fadini.


Brani.
K- Kirkpatrick
L- Longo
F- Fadini

"
"Eneide (Caro)

L'Eneide è la traduzione di Annibal Caro dell'opera di Publio Virgilio Marone.

Fu composta fra il 1563 e il 1566 e pubblicata postuma a Venezia, nel 1581. Osas 777 130

"
"Scott Hicks

Biografia.
Nato in Uganda da genitori inglesi, ma cresciuto in Kenya e in Inghilterra, per poi stabilirsi ad Adelaide, nel sud dell'Australia. Si è laureato alla Flinders University nel 1975, un'università che nel 1997 gli conferì una laurea honoris causa. Inizia la sua carriera lavorando nel campo dei videoclip e dei documentari, realizzandone anche uno per la band degli INXS.

Nel 1996, dopo una serie di film indipendenti, conquista la fama internazionale con ""Shine"", di cui è regista e sceneggiatore, presentato con successo al Sundance Film Festival e ottenendo vari riconoscimenti tra una nomination all'Oscar e un Oscar all'attore protagonista Geoffrey Rush.

In seguito dirige i film ""La neve cade sui cedri"" e ""Cuori in Atlantide"", per poi realizzare diversi spot per la televisione americana.

Dopo quasi sei anni torna dietro la macchina da presa e dirige la commedia ""Sapori e dissapori"" remake del film tedesco ""Ricette d'amore"".

Risiede ad Adelaide assieme alla moglie Kerry Heysen e ai figli, Scott Jr. e Jethro.

"
"Monte Paterno

Il monte Paterno, (""Paternkofel"" in tedesco), è una montagna delle Dolomiti alta 2.746 m s.l.m. Il monte Paterno sorge nelle Dolomiti di Sesto, a fianco delle più rinomate Tre Cime di Lavaredo.

Il Paterno è storicamente famoso, dato che durante la prima guerra mondiale, si trovava lungo la frontiera tra il confine italiano e quello austriaco. Al suo interno furono quindi scavate alcune gallerie, tra cui la famosa galleria Paterno, per raggiungere la cima.

Descrizione.
Il Paterno è formato dall'intersezione di 3 creste: il Paterno vero e proprio a nord-ovest, la Croda Passaporto a sud e la cresta est, protesa verso il Pian di Cengia. Queste tre creste presentano diverse elevazioni e sono tutte attraversate dai resti dei camminamenti della Grande Guerra.

La storia del monte Paterno.
Il Paterno propriamente detto venne conquistato nel 1882 da E. Kunigl e la guida F. Innerkofler dalla Forcella del Camoscio, tramite quella che anche oggi è la via Comune e nel decennio immediatamente successivo vennero esplorati sistematicamente tutti i versanti del monte. La Croda Passaporto fu scalata per la prima volta nel 1889 da H. Helversen e la guida s. Innerkofler e sulle pareti dei suoi torrioni, rivolti verso le Tre Cime di Lavaredo si cimentarono nel corso degli anni '30 del XX secolo alcuni nomi illustri dell'alpinismo Dolomitico quali Mario Salvadori, Gino Soldà, Guglielmo del Vecchio ed altri, che aprirono alcuni itinerari di notevole difficoltà.

Nel periodo 1915-1917 il Paterno fu aspramente conteso dagli eserciti italiano ed austro-ungarico essendo in posizione strategica a dominio di ben tre forcelle.

Fin dall'inizio della prima guerra mondiale, sul fronte delle Dolomiti di Sesto, era chiara la posizione strategica del Paterno, ma solo agli esperti di montagna, e non alle alte cariche austriache, che decisero di trascurarlo, almeno inizialmente. Fu così occupato dagli italiani.

Solo il 4 luglio 1915 l'esercito austriaco decise di tentare un'azione per cacciare gli italiani dalla vetta. La notte del giorno precedente, la ""pattuglia volante"" di Sepp Innerkofler si avvicinò in assoluto silenzio alla vetta. Al mattino del giorno 4, l'artiglieria austriaca iniziò un massiccio attacco sulla cima del Paterno.

Nell'agosto del 1915 gli Alpini attaccarono massicciamente l'avvallamento sotto il Paterno riuscendo a conquistare il Sasso di Sesto e la linea si stabilizzò a nord del massiccio con le tre forcelle principali in mano agli Italiani.

Il 9 luglio 1974 cadde tra le Tre Cime di Lavaredo ed il monte Paterno un elicottero Bell 206 dell'Esercito Italiano (sigla ""EI613""), pilotato dal Capitano Pier Maria Medici dell'ALE. A bordo inoltre vi erano due Ufficiali di SM della Brigata alpina ""Tridentina"" (Ten. Col. Renzo Bulfone Ca. S.M. della Brigata e il Magg. Gianfranco Lastri Capo Ufficio OAIO). A memoria dell'incidente, tra i due monti si trova una lapide commemorativa, composta anche dalle pale dell'elicottero.

La morte di Sepp Innerkofler.
Sulla cima del Monte Paterno rimase uccisa il 4 luglio 1915 una delle più famose guide alpinistiche della zona: Sepp Innerkofler, il comandante della ""Pattuglia Volante"", ucciso con una pietra dall'Alpino calaltino del battaglion Val Piave Pietro De Luca, che tentava di difendere la vetta del monte mentre una pattuglia di 6 uomini (tra cui Innerkofler) cercarva di conquistarla.

La causa della morte di Innerkoler non è ancora certa, altre tesi dicono che sia morto in conseguenza di tiri mal direzionati dell'artiglieria austriaca.

Via ferrata.
Per raggiungere la vetta del monte Paterno, si deve percorrere la via ferrata De Luca-Innerkofler, una via ferrata non troppo complicata, ma pur sempre un sentiero per soli esperti.

Una volta scesi dalla vetta si ha la possibilità di concludere la via per il sentiero delle forcelle.


"
"Antonio Elia

Biografia.
Nascita e descrizione.
Nacque ad Ancona il 3 settembre 1803 da Sante e da Caterina Blasi, in una famiglia dedita da molte generazioni ad attività marinaresche. Continuando la tradizione del nonno Andrea e del padre Sante fu avviato anch'egli, all'età di quattordici anni, alla vita di mare, alla quale spirito di avventura, coraggio e resistenza fisica lo rendevano particolarmente adatto. Il suo aspetto viene descritto in maniera particolareggiata da Giuseppe Garibaldi e dal figlio Augusto, che ci informano circa la sua statura e la sua perfetta forma fisica (agile, disinvolto, svelto nei movimenti): ""Elia non era alto di statura, non era un Ercole, un Anteo, ma le sue forme avrebbero servito di modello allo scultore per scolpire Achille..."". Insomma: si trattava del vero ""tipo del marinaio italiano"", secondo i canoni dell'epoca. La sua barba sappiamo essere stata folta e di colore rosso acceso, grazie alla meticolosità dei pubblici ufficiali dell'epoca, adoperatisi a riportare nomi, cognomi e soprannomi dei vari capifamiglia. In questo caso la burocrazia ottocentesca, solitamente lacunosa e zeppa di errori, ha saputo rendersi utile, informandoci del nomignolo attribuito ad Antonio, """"Barbarossa"""", condiviso col padre Sante, che godeva anche di quello di """"Barbalunga"""". Altro soprannome diffuso tra gli amici era quello di """"Cuor di Leone""""; Antonio inoltre era detto """"il Mondezzaro"""", secondo alcuni per l'abitudine consolidata di fermarsi ad un angolo tipico del suo quartiere dedicato a quelle operazioni, secondo altre fonti invece per aver vinto una gara d'appalto per lo smaltimento dei rifiuti. In ogni caso è così che viene definito nel documento della sua ingiusta condanna a morte.

L'azione contro i pirati barbareschi.
Antonio diventò subito un abile navigatore, anche se, essendo analfabeta, non poté diventare ufficiale di marina.
Si distinse per un episodio di eccezionale audacia e coraggio in mare: la sera del 14 settembre 1825 il naviglio """"L'Aurora"""" sul quale egli era imbarcato in qualità di mozzo, un “pielego” o “trabaccolo”, grosso barcone a due alberi tipico del medio e alto Adriatico per il trasporto merci, nel viaggio di ritorno da Livorno, presso Durazzo, venne assalito in mare da pirati barbareschi. L'equipaggio fu fatto prigioniero e rinchiuso nella stiva, tranne il capitano Giovanni Battista Dal Monte, lasciato a governare il timone sotto sorveglianza, e il giovane Antonio, considerato dagli assalitori poco pericoloso, data la giovane età, e da essi adoperato per manovrare la vela latina, di cui ignoravano il maneggio. Antonio si dimostrò docile e disponibile con i corsari, assecondandoli nelle loro richieste, ma poi, con estrema freddezza, non esitò ad approfittare dell'improvvisa occasione di liberarsi. Il comandante Dal Monte, scoperto nella notte a deviare dalla rotta verso Valona imposta dai barbareschi, riuscì a prendere la sua pistola scaricandola contro il capo corsaro che minacciava di ucciderlo. Contemporaneamente il giovane Elia estrasse da sotto il bompresso una mannaia con cui colpì uno dei pirati e ne uccise un altro, correndo subito dopo ad aprire il boccaporto per liberare i compagni prigionieri, che quindi ripresero il controllo dell'imbarcazione, rendendo inoffensivi i pirati rimasti. 

Questo gesto gli fruttò l'assegnazione della ""Medaglia dei Benemerenti"" e una ricompensa in denaro, ma soprattutto una grande popolarità, grazie anche al romanzo """"Cantoni il Volontario"""" di Giuseppe Garibaldi, nel quale viene narrato l'accaduto con spirito epico, allo scopo di sottolineare il coraggio di Elia, facendone il solo eroico protagonista della vicenda, in una visione assolutistica del bene e del male.

L'adesione alla Carboneria e alla Giovine Italia.
Venuto a contatto durante i suoi viaggi con esponenti della Carboneria, Elia aderì a questa società segreta nel 1829. 
Attento all'evoluzione della situazione politica, partecipò ai moti insurrezionali scoppiati nello Stato pontificio nel 1831.
Poco tempo dopo si iscrisse alla Giovine Italia, istituita ad Ancona il 1º marzo 1832.

Frattanto si era sposato con Maddalena Pelosi, da cui ebbe sette figli, due maschi e cinque femmine. Il maggiore era Augusto, nato nel 1829 ed avviato alla vita marinaresca sin da fanciullo al seguito del padre. Nacquero poi Maria, Filomena, Teresa, Marianna, Nazzareno, che morì in fasce, e Giuseppa, nata alcune settimane dopo la morte del padre e morta durante la fanciullezza, a nove anni.

Avanzò nella sua carriera passando da marinaio semplice a nostromo. Veniva acquistando sempre maggiore autorità presso la gente di mare; capeggiò tra l'altro una vittoriosa agitazione di natura rivendicativa contro gli armatori.

Spesso in navigazione nel Mediterraneo e sugli oceani per il suo mestiere di marinaio, si adoperò, in qualità di messaggero, per mantenere i contatti tra i patrioti esuli in Inghilterra e Francia, acquistando sui suoi compagni ""un forte ascendente"" per le imprese coraggiose e lo sprezzo del pericolo. Anche il figlio Augusto, che aveva otto anni quando salì per la prima volta, come mozzo, sulla barca del padre, si associò giovanissimo alla Carboneria, come il padre. In seguito aderirà anche alla Giovine Italia e alla Massoneria.

Con la morte di papa Gregorio XVI e l'elezione al pontificato di Pio IX, nuovi fervori di libertà serpeggiarono dentro e fuori l'Italia. Nacquero circoli culturali e politici anche ad Ancona, come il Circolo Anconitano, di stampo prettamente culturale, cui aderivano i moderati, sostenitori della politica riformatrice di Pio IX, e, nel 1847, il Circolo Popolare, di stampo politico, cui aderivano i Carbonari e i Mazziniani e al quale poco dopo parteciperanno anche gli Elia (Antonio, suo figlio Augusto e il fratello Fortunato). 
Sempre acceso sostenitore degli ideali patriottici, Antonio si era lasciato coinvolgere in una rissa in un locale del porto di Trieste scampando poi all'arresto.

L'impegno nella prima guerra d'indipendenza.
Antonio si trovava in Inghilterra con il figlio Augusto - destinato a seguire le orme paterne come uomo di mare e soprattutto come combattente per la causa risorgimentale - quando nel marzo 1948 scoppiarono le cinque giornate di Milano. Alla notizia dei moti italiani e della dichiarazione di guerra all'Austria da parte di Carlo Alberto, padre e figlio rientrarono in Italia per arruolarsi come volontari nelle legioni che si organizzavano un po' in tutto lo Stato Pontificio, poiché, sebbene convinti sostenitori dell'idea mazziniana, desideravano comunque partecipare agli eventi bellici che si svolsero nell'alto Adriatico e alla sperata liberazione dell'Italia dall'oppressione straniera. 
S'imbarcarono assieme sul piroscafo ""Roma"". I primi entusiasmi però si spensero fulmineamente alla fine di aprile, quando papa Pio IX, che, con la sua adesione al progetto politico di Carlo Alberto, aveva suscitato moti d'entusiasmo tra i federalisti neoguelfi, si dissociò platealmente dalla guerra all'Austria, facendo così precipitare gli eventi.
I repubblicani anconetani, lontani dall'idea di abbandonare la causa dell'indipendenza, si unirono alle truppe piemontesi, e tentarono il tutto per tutto, con la tenue speranza di ritardare il più possibile l'arrivo degli imperiali a Roma.
Antonio partecipò, assieme al figlio Augusto, di soli diciannove anni, al blocco delle forze navali austriache a Trieste (giugno-agosto 1848).

Antonio Elia e Giuseppe Garibaldi.
Dopo la firma il 9 agosto dell'armistizio Salasco, rimase solo Venezia nel Lombardo-Veneto ad opporre una eroica resistenza alle truppe straniere. 
Giuseppe Garibaldi si trovava in Emilia-Romagna in attesa di partire con le sue modeste truppe (90 uomini circa) per dare man forte agli assediati in laguna, quando la situazione precipitò anche a Roma. Il 15 novembre nella capitale fu assassinato Pellegrino Rossi; il suo governo fu sostituito da un Governo democratico presieduto da mons. Carlo Emanuele Muzzarelli (un alto prelato sensibile alle istanze liberali), nominato dal papa, ma, dopo nove giorni, il 24 novembre Pio IX decise di fuggire a Gaeta.
La sera del 9 dicembre 1848 Garibaldi arrivò in Ancona, per una breve tappa, mentre si stava dirigendo a Roma per mettersi al servizio del nuovo governo. In quell'occasione Antonio Elia con il fratello Fortunato, detto “Purgatorio”, e il figlio Augusto, fecero da scorta all'Eroe dei Due Mondi lungo le pericolose vie del quartiere del Porto, da loro ben conosciute. Garibaldi era arrivato nel tardo pomeriggio; dopo essersi ristorato all'Albergo della Pace ed essersi recato dal comandante della seconda divisione Luigi Lopez, aveva portato il suo saluto al gonfaloniere della città, conte Filippo Camerata, e si era poi recato al vicino Circolo Anconetano, dove appunto ebbe modo di ritrovare gli Elia.
Antonio aveva conosciuto Garibaldi verso il 1834 a Marsiglia; il Generale era rimasto colpito dalle sue gesta contro i corsari in Adriatico, poi narrate nel suo romanzo """"Cantoni il Volontario"""", e subito un'ammirazione reciproca aveva creato un forte legame tra i due, accomunati dall'amore per il mare e per la libertà. Antonio ne restò amico e sostenitore per tutta la vita. Durante le poche ore di permanenza ad Ancona, Garibaldi, che era giunto in gran segreto desiderando ripartire per Roma al più presto, rischiò di essere riconosciuto, ma Antonio dimostrò ancora una volta l'innegabile prontezza di riflessi di cui era dotato e, avvicinandosi all'uomo sospetto che li stava seguendo, lo esortò ""con fare suggestivo"" a mantenere il silenzio; questi ""che ben conosceva i costumi dei suoi tempi e la risposta da darsi a certe domande"", non poté far altro che obbedire e tornare sui suoi passi. È forse proprio questo piglio sicuro e l'atteggiamento impavido, d'uomo coraggioso e pronto a tutto, che suscitò nella maggior parte della popolazione anconetana una stima incondizionata per Elia, e in alcuni una violenta e meschina gelosia nei suoi confronti. 
Successivamente, nel gennaio 1849, Antonio raggiunse Garibaldi - che stava organizzando a Macerata una colonna di volontari per la difesa di Roma - per mettersi a sua disposizione. Questi, tuttavia, avendo ben considerato il carisma di Antonio nello spronare l'animo del popolo anconetano e della gente del porto, lo incoraggiò a tornare ad Ancona per dare sostegno all'impresa politica e militare della prima guerra d'indipendenza, assegnandogli, involontariamente, quel ruolo grazie al quale Elia sarà soprannominato il ""Ciceruacchio anconetano"".

Antonio Elia operò con intelligenza ed equilibrio: in particolare evitò che un incidente occorso tra gente del posto e un gruppo di marinai della flotta sarda si gonfiasse fino a divenire un caso politico.
Svolse con successo opera di proselitismo, vincendo le ritrosie e le superstizioni pseudoreligiose del popolo marinaro, fino al punto di raccogliere il 9 febbraio 1849 una gran folla per festeggiare la proclamazione della Repubblica romana - cui la città di Ancona fece atto di adesione - nella piazza di S. Primiano, dove egli aveva fatto sorgere, di sua iniziativa, ""l'Albero della libertà"".

Intanto, il 5 febbraio 1849 aveva indirizzato al Ministro del Commercio e Lavori Pubblici a Roma, un'istanza, conservata nell'archivio di Stato di Roma, nella quale egli, in qualità di nostromo, ossia basso ufficiale a bordo di bastimenti quadri e vapore, avendo viaggiato in quasi tutti i mari del mondo e avendo dato prove di non dubbie capacità nell'arte del commercio e della marina, chiedeva che gli venisse concessa, in via di grazia, la patente di piccolo cabotaggio, anche se non sa né leggere né scrivere. La petizione fu caldeggiata dal Presidente della Provincia di Ancona G. Camillo Mattioli, il quale sosteneva che la lunga pratica suppliva nelle persone di mare a studi teorici. Antonio veniva segnalato come “uno dei primi nostromi della Marina Romana” nel tentativo, riuscito, di fargli ottenere una deroga perché potesse sostenere il solo esame di pratica, più complesso poiché includeva il non sostenibile esame teorico. Gli eventi politici, però, evolvevano rapidamente e non è certo che Antonio sia riuscitp a sottoporsi alla prova. 

Egli, pur fervente repubblicano, si adoperò, collaborando fattivamente con il commissario inviato dalla Repubblica romana, Felice Orsini, alla repressione degli eccessi antipapalini cui si abbandonarono i più facinorosi, aderenti alla cosiddetta compagnia degli ""ammazzarelli""

L'impegno durante l'assedio austriaco alla città.
Il 25 maggio 1849 le truppe austriache del generale Franz von Wimpffen posero Ancona in stato di assedio: Ancona - unico centro che rimaneva alla Repubblica Romana sul litorale adriatico per ritardare la marcia austriaca su Roma - era considerata “piazzaforte di molta importanza strategica” non solo per il governo del triunvirato, ma anche per gli austriaci che, occupandola, avrebbero potuto intercettare aiuti e rifornimenti per Venezia, affrettando così la sua resa.

La città era una piazzaforte ben munita, ma difesa da appena quattromila soldati volontari, provenienti da varie regioni d'Italia, guidati dal coraggioso Livio Zambeccari. L'attacco da terra e da mare cominciò il 27 maggio. Antonio e suo figlio Augusto ebbero una parte di rilievo nella difesa della città.
Antonio era imbarcato come nostromo sul vapore nazionale ""Roma"", con Augusto in qualità di timoniere, e Raffaele Castagnola comandante; essi il 5 giugno 1849 catturarono una lancia austriaca senza bandiera.
La città, in stato d'assedio, trovò in Antonio uno dei suoi più strenui difensori, anche contro il parere del fratello Pietro, che vedeva la situazione farsi sempre più difficile. Raccontò Augusto che durante l'assedio vi era ""tutti i giorni un combattimento; sui forti, sui baluardi, sulle barricate, all'aperto"". Secondo il Santini, ""la marina mercantile anconitana della quale era a capo Antonio Elia fece nella difesa del patrio suolo bravamente il suo dovere"". Il 16 giugno, ventitreesimo giorno di combattimenti, gli assediati erano ormai allo stremo. Antonio contribuì notevolmente al mantenimento della disciplina fra gli assediati, sedando un'insurrezione fra i venti cannonieri della Lanterna, dove si trovava dislocato il fratello Fortunato, contro il capitano Costa, che voleva mandare gli artiglieri di marina ai forti per il cambio della difesa terrestre, mentre la situazione avrebbe richiesto invece nuovi e più prestanti rinforzi alla batteria della Lanterna. Vi era inoltre un grande malumore a causa della diminuzione del soldo, che per altro essi già ricevevano non in contante, ma in una sorta di credito cartaceo. Il giorno successivo la città, esausta per i bombardamenti delle ultime quarantott'ore, fu costretta, anche contro il parere di molti, a cedere. 
Elia fu tra i promotori di una manifestazione popolare che invitava i cittadini ad una difesa ad oltranza: ""Nessuno parlò di resa e nemmeno il popolo, il quale capitanato dal patriotta Antonio Elia, acclamava in pubblica dimostrazione alla resistenza…"". Ma la situazione era ormai compromessa e la città, priva delle forze che le sarebbero state necessarie per resistere ancora, si arrese.
Così, dopo dopo 24 giorni di assedio, due settimane di bombardamenti e vari episodi di eroismo (che fecero conquistare alla città, una volta entrata nel Regno d'Italia, la medaglia d'oro come ""benemerita del Risorgimento nazionale"" nel 1898) , il 17 giugno Zambeccari accettò la proposta di resa avanzata dal Wimpffen, che venne firmata il 19. 
I compagni di Antonio, tra i quali il poeta Barattani ed il figlio Augusto, temevano per la sua vita, in quanto era un personaggio scomodo, perché di grande ascendente sulle masse popolari, nonché fortemente compromesso dai suoi mai nascosti trascorsi carbonari e repubblicani, e lo invitarono e fuggire a Corfù su un bastimento anconetano battente bandiera inglese fatto approntare dal patriota Nicola Novelli, assieme ad altri che non si reputavano sicuri nel restare in Italia. Egli, sottovalutando i rischi ai quali andava incontro, rifiutò decisamente una fuga che riteneva del tutto inutile e anzi dannosa per il bene della sua famiglia, per la quale era fortemente preoccupato, anche per lo stato di avanzata gravidanza della moglie. Scrisse Augusto: ""….rispondeva di avere la coscienza tranquilla, di nulla avere a temere, non volere quindi volontariamente abbandonare la patria e la famiglia, e restò"".

Il 21 giugno i difensori della città consegnarono la Cittadella ed i forti e furono salutati dai vincitori con l'onore delle armi; e, finché il Wimpffen fu comandante della guarnigione di occupazione della città, non ci furono atti di persecuzione nei confronti dei patrioti.

L'arresto e la condanna a morte.
Quando un mese dopo l’occupazione fu nominato il nuovo capo della guarnigione: Pfanzelter. Antonio, ritenuto un personaggio scomodo e pericoloso, venne arrestato con un pretesto.
Secondo il figlio Augusto, ""era necessario dare un terribile esempio alla popolazione, applicando la legge stataria su uno dei capi del popolo"". Considerato, dunque, il soggetto ideale da punire, per cancellare qualsivoglia velleità di ribellione potesse ancora albergare negli animi degli anconetani, fu fatto oggetto di una denuncia anonima, forse creata ad arte, che lo diceva possessore di un'arma da taglio. Secondo il Costantini sulla vicenda di Antonio Elia ""si fece in Ancona un gran discorrere e si formò la convinzione che egli fosse la vittima di una delle tante denunce anonime, che l'onesto Wimpffen dispregiava, ma che il suo successore accettava e coltivava"".
Pertanto, nella notte del 20 luglio 1849 la sua abitazione fu circondata da gendarmi papalini e soldati austriaci e perquisita: in casa non si trovò nulla di compromettente, ma nel condotto di una latrina che serviva la sua come altre tre abitazioni fu rinvenuta un'arma di incerta provenienza e ciò bastò per farlo arrestare. Dopo un processo sommario, Antonio Elia venne condannato a morte. 

Nella ""notificazione"" della condanna, accanto all'imputazione relativa al possesso dell'arma, si faceva riferimento a una sua presunta appartenenza alla setta degli ""ammazzarelli"" e, in forma del tutto generica, a delitti politici commessi nei mesi precedenti. Quest'accusa è confutata dal Giangiacomi, sulla base delle risultanze processuali contro i membri della setta fatti arrestare da Felice Orsini nell'aprile 1849 e rinchiusi nella Rocca di Spoleto. Nove di essi poi vennero fucilati dai soldati del papa nel Lazzaretto di Ancona il 25 ottobre 1852, previo regolare processo: """"Ho letto le ordinanze della Sacra Consulta contro i condannati a morte, a tempo, o in contumacia, per i delitti di Ancona e mai vi rinvenni, nemmeno per incidenza, il nome di Antonio Elia"""" che pure nella sentenza è accusato proprio di essere il principale autore di tali delitti. Riferisce inoltre numerose testimonianze a favore di Antonio. Enea Costantini riferisce che l'innocenza di Elia non solo era ""cosa notoria in Ancona"", ma che la prova della sua innocenza sta proprio in quelle sentenze della Sacra Consulta con cui si condannano i veri esecutori degli omicidi, con menzione di ""tutti, autori materiali e mandanti, detenuti e contumaci; ed i fatti sono esaminati con quella minuziosa analisi che era propria del sistema probatorio dei giudizi criminali d'allora"". A conferma ulteriore starebbe la confessione di uno dei fucilati del 1852, resa nel dicembre 1849. Allo scopo, vano, di conseguire l'immunità, l'imputato rese una confessione assai completa, rivelando senza alcuna omissione, i nomi di tutti i settari di sua conoscenza, ma mai pronunciò il nome di Antonio; tra l'altro è da escludersi che tale omissione potesse derivare dal timore di nuocere all'Elia, già fucilato più di quattro mesi prima.

Antonio fu fucilato il 25 luglio 1849, a soli cinque giorni dall'arresto, nel carcere anconetano di Santa Palazia, assieme a Giuseppe Magini (un contadino di Montesicuro reo di aver resistito alla forza pubblica esplodendo un colpo di fucile contro una pattuglia notturna), mentre sua moglie Maddalena Pelosi (in attesa di una bambina), che con le quattro figlie aveva appena ottenuto il permesso di visitarlo e stava entrando nel carcere, implorava le guardie di poter rivedere il marito per l'ultima volta; le fu risposto ""che era troppo tardi"".

Poco tempo dopo il figlio Augusto, essendosi messo in luce per aver salvato una giovane dalla violenza di quattro mercenari, che egli ""aveva resi malconci"", fu costretto a fuggire a Malta, inizio di un lungo periodo di esilio e di viaggi. Tornò in Italia per partecipare alla Spedizione dei Mille, durante la quale, a Calatafimi, salvò la vita di Garibaldi, frapponendo il suo corpo ad una pallottola destinata al generale.

La moglie di Antonio, Maddalena, visse a lungo, con la figlia Teresa, ma abbandonò la casa che aveva diviso con il marito subito dopo la sua morte, trasferendosi, dice il Giangiacomi, anche perché sui padri Paolotti, proprietari del fabbricato, gravava il sospetto di aver partecipato alla messinscena contro Antonio.

Il corpo di Antonio Elia fu sepolto segretamente, per evitare che il popolo e la famiglia ne facessero un martire della reazione papalina; solo nel 1875 fu rivelato al figlio il luogo della sepoltura. Augusto poté così recuperare le spoglie paterne, che ora riposano nel cimitero delle Tavernelle, sotto un piccolo monumento dedicato all'eroe dalla cittadinanza anconetana.

Nel 1926 gli venne intitolato l'Istituto nautico di Ancona.



"
"Panedigrano

Biografia.
In gioventù era stato un pericoloso criminale condannato all'ergastolo per una decina di omicidi e altrettante rapine.
Si trovava in prigione, a Messina, quando gli inglesi decisero di liberare tutti i condannati per arruolarli nell'Armata sanfedista approntata dal cardinale Fabrizio Ruffo per rimettere sul trono re Ferdinando IV di Borbone.

Panedigrano, sotto la guida del cardinale Fabrizio Ruffo, si fece notare per il suo coraggio e l'attitudine al comando. Nel 1799, con i suoi mille forzati, contribuì alla riconquista di molte città meridionali, tra cui Napoli e, quindi, alla restaurazione della monarchia borbonica.

Nel 1806, richiamato dalla regina Maria Carolina d'Asburgo-Lorena, combatté in favore dei Borboni contro i francesi.

"
"Mzab

Lo Mzab (o M'zab o anche Zāb) è una regione situata nel nord del deserto del Sahara, nella Provincia di Ghardaïa (Algeria), a circa 600 chilometri a sud di Algeri. I suoi abitanti, prevalentemente berberofoni, chiamano il loro paese ""Aghlan n Mzab"" (il vocabolo berbero ""aɣlan"", oggi conosciuto solo per questo toponimo era in origine un termine che significava ""canale"", ""vallata""; esso è poi stato adottato come neologismo presso i Berberi del resto del Nordafrica col valore di ""nazione""); gli arabofoni la definiscono invece ""shebka"" (""rete"", ""reticolo""). Gli abitanti (mzabiti o mozabiti) chiamano se stessi ""At Yighersan"" (""quelli dell'ordito"", allusione agli abiti tradizionali tessuti in casa).

Geologia.
Lo Mzab è un altopiano calcareo, situato nella regione dello uadi Mzab.

Storia.
La regione, un tempo frequentata da berberi nomadi zeneti (wasiliti), ha cominciato ad essere abitata da sedentari nell'XI secolo, quando vi si stabilirono gli ultimi ibaditi superstiti dopo il crollo dell'imamato di Tahert ad opera dei Fatimidi (X secolo). In precedenza l'ibadismo aveva a lungo dominato nell'Africa settentrionale durante l'epoca rustumide.

Dopo essersi rifugiati in alcune oasi vicine, come Ouargla e Sedrata, essi vennero scacciati anche da queste località ad opera degli Almoravidi prima e degli Almohadi poi, decidendo quindi di crearsi ex novo una sede facilmente difendibile in un luogo fino ad allora inospitale e privo di insediamenti stabili: lo Mzab. Qui essi fondarono, una dopo l'altra, le sette città che ancor oggi vi si trovano. Si tratta nell'ordine di:
Le ultime due città, fondate qualche secolo dopo i primi insediamenti, si trovano a una certa distanza da essi, rispettivamente a 100 e a 45 km verso nord.

Lo Mzab venne posto sotto il protettorato francese il 29 aprile 1853, e, dopo la repressione di una rivolta, fu definitivamente annesso il 1º novembre 1883 dalla Francia come parte delle sue colonie nordafricane. Dopo l'indipendenza algerina del 1962 il territorio divenne parte dell'Algeria.

Lingua.
La lingua parlata principalmente nello Mzab è una varietà di berbero, denominata ""tumzabt"" (Basset 1892, VI, cita anche la denominazione ""tagawbant"").

Organizzazione.
L'organizzazione socio-politica degli ibaditi dello Mzab, benché oggi integrata nell'Algeria indipendente, è ancora in gran parte legata a quella tradizionale. Il potere è nelle mani dei religiosi, la ""halqa"" (berb. ""halqet"", ""cerchia"") degli ""azzaba"" (berb. ""iazzaben"", sing. ""aazzab"" ""colui che ha rinunciato al mondo""), in numero di dodici, che eleggono un loro ""cheikh"" (berb. ""eshshikh""), di norma nominato a vita ma che può anche dimettersi o essere anche sostituito. A un livello inferiore rispetto agli ""iazzaben"" stanno gli ""irwan"" (sg. ""iru""), religiosi di grado intermedio, mentre gli ""imsurda"" (sg. ""amsurdi"" ""colui che segue la linea, la dottrina"") sono gli studenti alle prime armi che costituiscono il gradino più basso del clero ibadita.

Architettura.
Sugli affioramenti rocciosi lungo lo uadi Mzab si trovano 5 villaggi fortificati, conosciuti collettivamente col nome di ""Pentapoli"". Essi sono Ghardaïa (oggi l'insediamento principale), Beni Isguen, Melika, Bounoura, ed El-Ateuf. Ad esse si sono poi aggiunte le città di Berriane e Guerara, per formare l'odierna ""Ettapoli"".

Le città, fondate ex novo sulla base di principi urbanistici consapevolmente elaborati, costituiscono un interessante modello studiato da molti architetti moderni, a partire da Le Corbusier che visitò lo Mzab ne 1931, sia come esempio di pianificazione del territorio (con il centro, che coincide col punto più elevato in cui si erge la moschea circondato dalle abitazioni dei religiosi e poi via via, da quelle degli appartenenti ai mestieri considerati meno spirituali), sia per il tipo di architettura abitativa, in cui predomina una concezione quasi ad alveare, piuttosto lontana dalla concezione di una città formata da ""case"" distinte e separate tra loro.

La combinazione fra il purismo funzionale della fede ibadita con lo stile di vita proprio delle oasi ha portato ad una rigorosa organizzazione dello spazio e del territorio. Ogni città possiede una moschea costruita sul modello delle fortezze, il cui minareto fungeva da torre di guardia. Intorno alla moschea vennero costruite abitazioni tutte uguali, a cerchi concentrici. Questo tipo di architettura venne sviluppato per scopi ugualitari, pur rispettando l'intimità familiare. Durante l'estate gli abitanti delle città migravano verso 'città estive', situate attorno a oasi con palmeti.

La valle dello Mzab è stata inserita nel 1982 nell'elenco dei Patrimoni dell'umanità dell'UNESCO, come riconoscimento di un esempio intatto di un tradizionale ""habitat"" umano perfettamente adattato all'ambiente circostante.

La natura stessa della cultura ibadita ha fatto sì che quest'area si conservasse intatta, e gli ibaditi continuano tutt'oggi a dominare la vita sociale della regione.

Bibliografia.
Lingua

Vita tradizionale

Architettura, urbanistica

Testi

"
"Strada statale 342 Briantea

La strada statale 342 Briantea (SS 342), ora ""strada provinciale ex SS 342 Briantea (SP ex SS 342)"" in provincia di Bergamo ed in provincia di Como e ""strada provinciale 342 Briantea (SP 342)"" in provincia di Lecco, è una strada statale e provinciale che collega Bergamo a Varese via Como; il suo percorso si snoda interamente in territorio lombardo.

Percorso.
La strada attraversa una regione collinare, la Brianza settentrionale. Per questa ragione ha un tracciato mediamente tortuoso (anche a testimonianza del fatto che essa è il risultato dell'unione di varie tratte preesistenti, alcune di antica origine) e vario dal punto di vista altimetrico. Si presenta come una strada a carreggiata unica, con sede stradale abbastanza ampia e comoda, caratterizzata da numerosi e frequenti attraversamenti urbani e, come tipicamente avviene in Lombardia, parecchie rotatorie.

Oltre Pontida, la strada scende verso la valle dell'Adda passando per Caprino Bergamasco e Cisano Bergamasco dove è situato il bivio con la ex strada statale 639 dei Laghi di Pusiano e di Garlate che conduce a Lecco. A Brivio attraversa il fiume entrando così in provincia di Lecco.

A Calco la strada si immette in quello che era il tracciato della strada statale 36 del Lago di Como e dello Spluga prima che tale denominazione fosse assegnata alla ""Nuova Valassina""; il percorso della vecchia SS 36 prosegue verso Merate come diramazione (ex strada statale 342 dir Briantea), mentre la statale Briantea si dirige verso Olgiate Molgora, Castello di Brianza e Nibionno ove interseca la strada statale 36 del Lago di Como e dello Spluga mediante uno svincolo, superato il quale entra in provincia di Como toccando Lurago d'Erba (svincolo per Erba) e Alzate Brianza, giungendo a Como dopo il bivio con la SS639.

In uscita da Como la strada incrocia la strada statale 35 dei Giovi e l'Autostrada A9. Successivamente attraversa Montano Lucino, Villa Guardia, Lurate Caccivio, Olgiate Comasco, Solbiate e Binago, ultimo centro prima del confine con la provincia di Varese. In territorio varesino, l'unico centro urbano attraversato è Malnate, alle porte di Varese.


Gestione.
In seguito al decreto legislativo n. 112 del 1998, dal 2001 la gestione del tratto Bergamo-Como (cioè fino al km 62,140) è passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Bergamo, della Provincia di Lecco e della Provincia di Como per le tratte territorialmente competenti.

Strada statale 342 dir Briantea.
La ex strada statale 342 dir Briantea (SS 342 dir), ora ""strada provinciale 342 dir Briantea (SP 342 dir)"", è una strada provinciale italiana.

Il tracciato è breve e si snoda lungo il vecchio percorso della strada statale 36 del Lago di Como e dello Spluga, tra i paesi di Calco ed Usmate Velate. Ha inizio dalla ex SS 342 nei pressi di Calco, e attraversa i comuni di Merate, Cernusco Lombardone e Osnago; prosegue quindi verso sud terminando ad Usmate Velate, dove si collega con il nuovo prolungamento della tangenziale Est di Milano.

In seguito al decreto legislativo n. 112 del 1998, dal 2001 la gestione del tratto lombardo è passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Lecco e della Provincia di Milano per le porzioni territorialmente competenti. Con l'istituzione della Provincia di Monza e Brianza per scorporo dalla Provincia di Milano, dall'aprile 2009 la gestione del tratto competente è passata alla neonata provincia.
"
"Chris Noonan

Il suo documentario sulla disabilità ""Stepping Out"" (1980) vinse il premio UNESCO nel 1980.

È stato inoltre candidato al Premio Oscar come miglior regista nel 1996 per la direzione di ""Babe, maialino coraggioso (Babe)"", film che ha raccolto un successo internazionale ed ha avuto anche un seguito.
"
"Trattato di Torino (1860)

Il trattato di Torino del 24 marzo 1860 sancì l'annessione della Contea di Nizza e della Savoia alla Francia.

In seguito agli accordi di Plombières (luglio 1858), il primo ministro del Regno di Sardegna Cavour promise all'imperatore francese Napoleone III la cessione della Savoia in cambio del suo appoggio alla politica di unificazione italiana condotta dalla monarchia sabauda. La proposta venne poi ufficializzata per mezzo del trattato di alleanza sardo-francese del dicembre 1858 (in realtà il trattato fu predatato, giacché la firma avvenne nel gennaio 1859). Con quest'ultimo patto, quale ulteriore compenso ai francesi, alla Savoia si aggiunse Nizza.

Nel giro di pochi mesi, nel corso della seconda guerra d'indipendenza, le truppe franco-piemontesi inflissero sconfitte all'esercito austriaco a Magenta e Solferino; il successivo armistizio di Villafranca obbligò l'Austria a cedere la Lombardia alla Francia, che la girò al Regno di Sardegna. In compenso, Napoleone III chiese la Savoia e Nizza, come precedentemente promesso. Se in un primo momento il governo piemontese tentò di rimangiarsi la parola perché l’accordo originale prevedeva la conquista anche del Veneto, la situazione si sbloccò quando l’imperatore francese diede il via libera ai piemontesi a rivalersi come compensazione sull’Emilia e la Toscana.

Il 24 marzo 1860 venne perciò siglato il trattato di Torino, col quale il Piemonte acconsentiva alla cessione degli antichi territori sabaudi, da confermare mediante plebiscito; nel contempo le truppe piemontesi iniziarono a ritirarsi dalla Savoia e da Nizza.

Il trattato venne reso pubblico il 30 marzo successivo e, il 1º aprile, Vittorio Emanuele II sottoscrisse questo proclama alle popolazioni di Nizza e della Savoia:

Il plebiscito ebbe luogo in aprile (il 15/16 nella Contea di Nizza e il 22/23 in Savoia) e le cifre ufficiali mostrarono percentuali elevatissime a favore dell'annessione alla Francia (rispettivamente, 99,4% e 99,8% dei votanti): come nel caso dei plebisciti avvenuti poche settimane prima negli stati italiani preunitari (ducato di Parma, ducato di Modena, legazioni pontificie della Romagna, granducato di Toscana), che avevano riportato analoghe percentuali.

Il 29 maggio e il 10 giugno successivi, la Camera e il Senato torinesi ratificarono il trattato di Torino e la cessione dei territori alla Francia.

"